<!DOCTYPE html>
<html lang="it">
<head>
  <meta charset="UTF-8">
  <title>Racconti storici - Nuovo Volume | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
p.indr {text-align: right; margin-right: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 80%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.tiny {width: 10%; margin-left: 45%; margin-right: 45%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad2 {margin-top: 2em;}
.pad1 {margin-top: 1em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
.lowercase {text-transform: lowercase;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.pag {text-align: right; vertical-align: bottom; white-space: nowrap;}

img {max-width: 100%; height:auto;}

.figcenter {text-align: center; margin: 1em auto; clear: both; max-width: 60%;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1em 10%;}
.inl {display: inline-block;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i03 {margin: 0; padding-left: 3em; text-indent: -1em;}
.poem p.i05 {margin: 0; padding-left: 3em; text-indent: 1em;}
.poem p.i06 {margin: 0; padding-left: 3em; text-indent: 2em;}
.poem p.i08 {margin: 0; padding-left: 3em; text-indent: 4em;}
.poem p.i10 {margin: 0; padding-left: 3em; text-indent: 6em;}
.poem-container {text-align: right;}
</style>
</head>
<body>

<div class="booktitle">
<h1>
RACCONTI STORICI
<span class="smaller">NUOVO VOLUME</span>
</h1>
</div>

<hr class="silver">

<div class="titlepage">
<p class="main-t">
RACCONTI STORICI
</p>

<p class="pad2 small">
DI
</p>

<p class="pad1 x-large">
Giambattista Bazzoni
</p>

<p class="pad1">
<i>Nuovo Volume</i>
</p>

<div class="figcenter"><a id="fill-front"></a>
  <img src="images/ill-front.jpg" alt="">
</div>

<p class="pad1">
MILANO<br>
Presso Omobono Manini<br>
<span class="small">1839</span>
</p>
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="chapter">
<p>
<span class="pagenum" id="Page_iii">[iii]</span>
</p>

<h2 id="dedica">A<br>
Sigismondo Raris
<span class="smaller"><i>Consigliere.</i></span></h2>
</div>

<p>
M’è soave il credere, o Amico,
che la tua Maria de Cheissing, la beltà
sì leggiadra ch’ora impalmata conducesti
dalla patria vestfalica, più grata essere
ti debba per averla posta a soggiorno
in parte vaghissima di quella terra
«<i>ove fiorisce l’arancio</i>,» come cantò il
tuo Goëthe, in questo ridente suolo lombardo,
<span class="pagenum" id="Page_iv">[iv]</span>
in questa bella Milano che vi siede
regina.
</p>

<p>
Ella fu qui non tua, e quando, reduce
a’ suoi lari, questi campi e questo cielo,
che animava la rimembranza, le avranno
sorriso in più rosea tinta al pensiero, allora
di certo l’immagine che nel suo vergine
cuore già sorgeva diletta, raccoglieva
da quella luce poetica della mente più
vita d’amore. Quindi l’ebbra passione,
quindi quella piena d’affetti che rende ora
sì lieti i tuoi giorni, i quali l’incolpabile
e gentile animo tuo merita numerare sempre
ugualmente sereni e felici.
</p>

<p>
S’io dunque falsamente non m’appongo,
entrambi prediligere dovete vivamente questa
contrada, pronuba e fautrice dell’avventurosa
vostra sorte. Ma ohimè! se all’innamorata
fantasia qui altro non è che
<span class="pagenum" id="Page_v">[v]</span>
splendido azzurro d’aure, verde di frondi,
olezzo di fiori, se nelle città grandeggiano
allo sguardo monumenti sontuosi e l’arte
assidua ne fa elegante e festevole l’aspetto,
molti e molti pur volsero angosciosi tempi,
che ogni cosa qui ammantarono di lugubre
velo.
</p>

<p>
Tratto dal desìo di investigare le trapassate
età, io stesso rimestava le patrie vicende,
e mi provai a dare colla penna forma
e vita, dirò, all’impressione che da quell’eco
di potentissimi eventi mi derivava, non m’annodando
al rigore de’ fatti, chè troppo agevole
riesce il rilevarli nelle pagine stesse della
storia. Ora concedimi adunque, che ti presenti
questi miei lavori, i quali io chiamo
volentieri delineamenti storici, e sarà il mio
più caldo voto adempito, se essi varranno
ad ispiegare non senza qualche diletto allo
<span class="pagenum" id="Page_vi">[vi]</span>
spirito della tua amabile Compagna, alcune
delle scene che compongono la gran
tela degli avvenimenti svolti dai secoli in
queste contrade, di cui è bello non ignorare
nè i luttuosi, nè i prosperi casi.
</p>

<p>
Io poi sarò lietissimo, se tu v’aggiungerai,
siccome vero, il convincimento che
questa sia una prova della sincera rispondenza
alla tua cara amistà, di cui tanto
mi pregio.
</p>

<p class="indr">
<i>Giambattista Bazzoni.</i>
</p>

<hr class="silver">

<div class="chapter">
<p>
<span class="pagenum" id="Page_1">[1]</span>
</p>

<h2 id="milano">MILANO
<span class="smaller">NELL’ANNO 305 DELL’ERA</span></h2>

<p class="center">
DELINEAMENTO A PANORAMA.
</p>
</div>

<div class="poem-container">
<div class="poem inl"><div class="stanza">
<p class="i01">Seconda Roma.</p>
<p class="i02">  <span class="smcap lowercase">AUSONIO.</span></p>
</div></div>
</div>

<p>
Elmetti d’argento, lucenti loriche, clamidi
purpuree, candide vesti sacerdotali, aste d’oro
recanti le insegne e le aquile romane, bighe
sonore, cavalli scalpitanti del lento procedere
impazienti, clangore di trombe, teste coronate
di verdi serti, onda di popolo ammirante,
festoso; tale era il magnifico spettacolo
che si presentava nell’ampia via dell’antica
Milano, che dal palazzo degl’Imperatori<a class="tag" id="tag1" href="#note1">[1]</a>,
<span class="pagenum" id="Page_2">[2]</span>
correndo presso l’Ippodromo o Circo<a class="tag" id="tag2" href="#note2">[2]</a>,
dirigevasi al tempio di Giove<a class="tag" id="tag3" href="#note3">[3]</a>.
</p>

<p>
Il cielo era sereno, fulgidissimo il sole che
irradiava la moltitudine stipata nella via, e
quella che ghermiva la sommità e le aperture
delle case, de’ palagi, e i peristilii de’
templi, recatasi spettatrice del sontuoso trapassare
di tanto corteo. Era quel dì il primo di
maggio segnato nelle tavole della storia a caratteri
cubitali, poichè in tal giorno due augusti,
due imperatori romani dimettevano la porpora,
spogliandosi volonterosi della potestà più sovrana
fra quante siano state strette da mano
d’uomo, per rientrare nel nulla della vita
privata. E questi due imperatori erano Diocleziano
che in Nicomedia cedeva la parte
orientale dell’impero al Cesare Galerio, e
Massimiano Erculeo che in Milano ne cedeva
<span class="pagenum" id="Page_3">[3]</span>
la parte occidentale al Cesare Costanzo
Cloro.
</p>

<p>
Diocleziano, quello ch’ebbe il crudo vanto
d’imporre il proprio nome ad un’era tutta
di sangue e di tormenti, l’era dei martiri, che
oltre i cristiani sterminò a centinaja di mila
i popoli del settentrione, dai Romani chiamati
<i>Barbari</i>, quello che sdegnando come
troppo semplici gli imperiali ornamenti già assunti
da un Augusto, da un Nerone, da un
Tiberio, da un Vespasiano, vestiva oro e seta
e cingeva non corona di lauro, ma diadema,
facendosi appellare <i>Giove</i> ed <i>Eternità</i>, ed erasi
a modo dei monarchi asiatici circondato d’eunuchi,
quello stesso Diocleziano s’aveva l’inesplicabile
vigor d’animo di discendere spontaneo
da tanta nube di fasto, di gloria e di
potenza per recarsi colla moglie in una casa
di Salona sua terra nativa a coltivare l’orto
paterno. Ventun anni prima era egli salito al
soglio, evento da una Druidessa di Tongres
vaticinatogli, e v’ascese bagnandone i gradini
di sangue, poichè non essendo che comandante
<span class="pagenum" id="Page_4">[4]</span>
degli ufficiali di palazzo, quando
Aprio, prefetto del pretorio, uccise l’imperatore
Numeriano reduce dalla Persia, Diocleziano
trapassò il petto ad Aprio, e fu egli
quindi proclamato all’impero.
</p>

<p>
Nel giorno stesso adunque che in Nicomedia
scendeva Diocleziano dal trono, ne scendeva
pure Massimiano Erculeo in questa città
di Milano, ove aveva recata la sede dell’impero
d’occidente. Costanzo Cloro, il nuovo
imperatore che succedeva a Massimiano, trovavasi
nelle Gallie, e frattanto in Milano veniva
eletto Flavio Valerio Severo al grado di
Cesare, nome che davasi ai designati eredi
del trono imperiale.
</p>

<p>
Abbenchè gli abitanti di Milano già da alcuni
anni solessero ammirare lo sfoggio della
romana magnificenza, pure quel giorno sì
straordinaria era la pompa, non che la causa
di essa, che immenso appariva il concorso
de’ cittadini, a cui s’erano aggiunti numerosissimi
i forestieri convenuti nella capitale d’Insubria
da altre vicine parti, siccome dalle rive
<span class="pagenum" id="Page_5">[5]</span>
del Lario, del Ceresio, del Verbano, da quelle
del Ticino, dai laghi Gerundio ed Eghezzone<a class="tag" id="tag4" href="#note4">[4]</a>
e dai colli Orobii.
</p>

<p>
Nella adunata folla popolare tra l’indole
varia delle fisonomie che appalesavano le razze
diverse degli abitatori in questa contrada commisti,
scernevansi più distinte e numerose
quelle d’origine gallica ed etrusca. I discendenti
degli antichi occupatori delle Gallie manifestavansi
per chiome bionde, per occhi
azzurri, per larghe e rilevate ossa delle guancie,
ed un’espressione del viso guerriera, e
tuttavia alquanto selvaggia; si riconoscevano i
figli della gente etrusca per volti affilati, pel
mento acuto, gli occhi e i capelli nereggianti,
e per un’aria che indicava maggiore civiltà e
coltura. Il vestimento era pressochè in tutti
consimile e sapeva del romano, poichè non
<span class="pagenum" id="Page_6">[6]</span>
constava nella maggior parte che d’una tunica
di lana sia bianca, sia di tinta verde o rossa, a
maniche brevi, stretta a mezzo il corpo da una
cintura di cuojo; i canuti vegliardi e alcuni
pochi tra gli uomini in età virile recavano
folta e lunga la barba, e cadenti sugli omeri
i capegli. Qua e là distinguevasi frammischiato
alla plebe mediolanense, un Jutongio, un Alamanno,
un Vandalo, un Marcomanno, di quelli
stati fatti prigionieri nelle ultime guerre e
dall’imperatore distribuiti come schiavi nelle
provincie. Alcuni di essi coprivansi ancora
coi laceri avanzi de’ loro indumenti di pelli
di topi insieme congiunte o d’altri villosi animali
delle germaniche e scitiche selve; se
ne scorgevano alcuni aventi a modo di collare
un giro di catena di ferro. Erano tutti
ispidi, truci, e schiavi sì, ma di animo indomato.
</p>

<p>
Fra mezzo al popolo nessuna toga patrizia:
vedevansi queste all’incontro formicare
ne’ palazzi ove apparivano le matrone e le
donzelle coi cinti gemmati ed i pepli trapunti.
</p>

<p>
<span class="pagenum" id="Page_7">[7]</span>
</p>

<p>
Là sugli elevati poggi e le finestre l’idioma
più usato era il latino, sebbene i Milanesi porgessero
spesso occasione di burleschi motti
e sogghigni ai Romani, pronunciando quella
lingua coll’accento insubre, in cui principalmente
dominava l’<i>u</i> acuto, che fu ne’ tempi
posteriori detto <i>u</i> lombardo, ma che venne innestato
tra noi dagli antichi Galli invasori.
Mentre le dame e gli uomini di più raffinato
costume, favellando inframettevano nella lingua
latina molte parole greche, ch’era il vero
linguaggio degli eleganti, nel dialogare del popolo
non udivasi neppure una sola terminazione
latina, e sebbene a tale idioma appartenessero
la maggior parte delle parole usate
dalla plebe, esse venivano però detroncate e
declinate in una foggia speciale, che quella
poi si fu che ingenerò così il nostro come
molti altri dialetti d’Italia.
</p>

<p>
Il Cesare Flavio Valerio Severo era alfine
uscito dagli atrii imperiali. Precedevano coi
centurioni alla testa le coorti delle legioni di
Ercole e di Giove, create da Diocleziano per
<span class="pagenum" id="Page_8">[8]</span>
bilanciare il troppo funesto potere de’ pretoriani;
i cavalieri romani erano i più vaghi
a vedersi, seduti con somma agevolezza sui
focosi cavalli, cui un semplice drappo copriva
il dorso; su quella gioventù vigorosa cupidi
s’affisavano gli sguardi femminili. Le loro nude
e torose braccia, i larghi petti ben annunziavano
in essi i temuti vincitori dell’orbe
intero. Dietro tali schiere erano drappelli di
guardie imperiali cogli scudi d’argento, e la
corta e larga spada svaginata; seguivano con
rami di sacre frondi i sacerdoti, indi sovra
aurea quadriga, che cavalli bianchissimi traevano,
appariva coronato d’alloro il nuovo Cesare,
con lorica d’oro fulgidissima e purpureo
manto.
</p>

<p>
La quadriga di Flavio Valerio Severo era
seguita da un’altra salutata più clamorosamente
dai viva del popolo; stava in essa un
uomo al quale il crine incanutiva, abbronzato
in volto, e le cui membra appalesavano ancora
tutta la forza e la solidità d’un atleta.
Era Massimiano l’abdicante imperatore, guerriero
<span class="pagenum" id="Page_9">[9]</span>
infaticabile, il recente trionfatore de’ ribelli
Bagaudi delle Gallie; gli stava alla destra
suo figlio Masenzio, alla sinistra la figlia
Fausta entrambi predestinati alla porpora. Di
seguito a questo veniva sovr’alto carro un giovine
per nessun altro riguardo allora distinto,
che per essere figlio di Costanzo Cloro, il
quale mentre doveva un giorno far perire a
Massimiano e Masenzio, doveva poi agli incestuosi
ardori di Fausta, assunta a consorte,
sacrificare il suo proprio figliuolo. Susseguivano
in bell’ordine i proconsoli, e i magistrati
del pretorio, e i tribuni e gli edili, e
chiudevano la schiera due coorti della legione
italica.
</p>

<p>
Nel tempio fumavano l’are, il Flamine ordinava
cadessero sui tori ricinti di fiori le
sacre bipenni: misti ai vapori del sangue delle
vittime, s’alzavano gli incensi odorosi. Eccheggiò
d’inni e di preci il tempio, e si proclamava
il Cesare, pio clemente felice.
</p>

<p>
Compiti i sacri riti redivano i principi alla
sede imperiale fra l’acclamare del popolo incessante.
<span class="pagenum" id="Page_10">[10]</span>
Intanto dietro l’Ippodromo in una
via oscura, angusta, un branco di femmine
dimesse e pochi uomini di condizione servile,
uscivano queti, silenziosi, da una casa d’aspetto
ruinoso, e in mezzo ad essi era un vecchio
di veneranda presenza, d’angelico sguardo.
Mentre stavano per separarsi furono scorti
dai passanti nella via maggiore, ov’era la
pompa trionfale e cominciò tosto a serpeggiare
una voce che ripeteva — <i>i cristiani,
i cristiani</i>. — In un istante quel nome circolò
più rapido, fu in tutte le bocche e s’alzò
dalla massa intera, un urlo crescente, tonante,
un ruggito di detestazione, di minaccia, uno
spaventoso <i>barrito</i> come dicevasi allora. Egli
era come se sbucato fosse da oscura caverna
un gruppo di tigri, di genii malefici, di furie,
e non già misere donnicciuole, poveri servi,
vecchi cadenti, ch’altra colpa non avevano
agli occhi stessi di chi gli odiava, che di propagare
ciò che insegnava ad essi un divino
maestro, l’amore cioè e l’uguaglianza fra gli
uomini, il perdono delle ingiurie, la carità
<span class="pagenum" id="Page_11">[11]</span>
senza limiti, virtù coronate dalla speranza
d’una perpetua felicità. Erano cristiani infatti
che uscivano col loro diacono da una specie
di catacomba ove dimoravano nascoste già
da oltre due secoli le ossa di santa Valeria<a class="tag" id="tag5" href="#note5">[5]</a>,
la moglie del primo martire milanese
san Vitale, la madre d’altri celebri martiri,
Gervasio e Protasio, che tutti avevano confessato
col sangue all’epoca dell’impero di
Nerone.
</p>

<p>
I cristiani nelle catacombe formavansi esatta
la cronologia degli imperatori romani colla serie
dei cadaveri dei loro fratelli martirizzati.
La più abbondante messe d’umane reliquie
s’era colà però da pochissimo tempo accumulata,
e l’aveva fornita Diocleziano. Mandava
quell’imperante a Mileto a consultare l’oracolo
d’Apollo: negava il dio il responso, e
pronunciò la Pitonessa: che i giusti sparsi
sulla terra gli impedivano di dire il vero. Non
<span class="pagenum" id="Page_12">[12]</span>
potè a meno Diocleziano di credere che i
<i>giusti</i>, indicati dalla Pitonessa, i quali ammutivano
l’oracolo, fossero i cristiani, e determinò
di finirla una volta con questa, diceva
esso, setta di stolti che adoravano un giustiziato
della Giudea, e che da ducent’anni stancavano
vanamente i carnefici dell’impero e
impinguavano di loro carni le fiere negli anfiteatri.
Ordinò quindi una persecuzione, uno
sterminio generale de’ cristiani pel giorno delle
feste terminali, che fu il 2 di febbrajo dell’anno
302. Quindici giorni dopo non vi doveva
essere più traccia di cristianesimo come
se non fosse mai apparso sulla faccia della
terra.
</p>

<p>
Abbenchè non si risparmiasse contro i seguaci
del Nazareno alcun genere di morte,
e in tutto l’impero scorresse il sangue loro
a torrenti, quindici giorni dopo, il cristianesimo
era più esteso e saldo di prima, e quando
tre anni e due mesi dopo quel famoso giorno
2 febbrajo 302, Diocleziano ritiravasi ad attendere
alla coltura de’ fiori in Salona, certamente
<span class="pagenum" id="Page_13">[13]</span>
avrà trovati colà non pochi cristiani
impetranti sul suo capo il perdono del cielo.
Quest’era la consueta vendetta dei discepoli
di Cristo. Anche i miserelli che in Milano
uscivano dal sotterraneo ov’era la tomba di
santa Valeria, al tremendo minacciare delle
turbe non opposero sicuramente in loro cuore
che una prece, un voto. E con quanta gioja
avrebbero data essi pure la vita, se avessero
potuto sapere che là, fra quegli altieri
romani, loro infaticabili persecutori, eravi
già quasi maturo per la sua alta missione,
un giovine, che quella che essi veneravano,
obbrobriosa immagine del patibolo, la croce,
doveva stampare sulle insegne imperiali, ed
aveva ad inalzare al trono quella loro religione
umile, novella, sì abbietta e sprezzata, avanti
a cui sarebbe andata fra poco dispersa ed
annichilita l’antica; se avessero insomma saputo
che dietro la imperiale quadriga di Massimiano
veniva il fondatore dell’impero d’oriente
in Bisanzio, il figlio di sant’Elena, Costantino
il Grande!
</p>

<p>
<span class="pagenum" id="Page_14">[14]</span>
</p>

<p>
Incolumi nella persona quella fiata i cristiani,
nè altrimenti offesi che dall’immane
grido popolare traevano chi alla loro dimora
per riassumere assidui i domestici lavori, chi
alle ignorate stanze degli infermi recando ciò
che nell’agape la carità di ciascuno aveva tributato
a sostentamento e sollievo di quelli che
visitati dalla sventura erano destituiti d’ogni
umano soccorso.
</p>

<p>
Non così gli altri cittadini, che la giornata
sacrarono al godimento de’ pubblici spettacoli
di che il nuovo Cesare gratificava Milano. Nel
già accennato Ippodromo erano gare di cavalli
ed ogni maniera di giuochi circensi, nell’arena
od anfiteatro costruito dal console Gabino
ai discobuli, ai lottatori succedevano le
pugne de’ gladiatori, per le quali tutti i ginnasii
o scuole gladiatorie delle varie circonvicine
città avevano spediti a competitori i
loro più valenti nell’arte di trucidarsi. Lo
spettacolo de’ gladiatori era il più accetto, il
più avidamente desiderato dal popolo, che
dagli spalti, dalle gradinate, dal podio accompagnava
<span class="pagenum" id="Page_15">[15]</span>
di fragorosissimi applausi il fortunato
colpo, con cui l’uno de’ combattenti, tutto all’altro
immergeva l’acciaro nel petto, e copriva
di fischi, d’urla spietate, il trafitto che
avesse osato morire fuori delle regole dell’arte,
cioè contorcendo o stirando sconciamente le
membra.
</p>

<p>
Giuochi s’eseguivano pure nel circo alla
piazza detta <i>Compitus</i><a class="tag" id="tag6" href="#note6">[6]</a>; quivi conveniva
l’infima plebe. I precipui personaggi sedevano
al teatro<a class="tag" id="tag7" href="#note7">[7]</a>, ove mimi e commedianti
che avevano abbandonate le scene capitoline
rappresentavano nuove drammatiche composizioni,
con apologhi allusivi alla fausta giornata.
Non mancava al tempo medesimo gran
numero di passeggianti sotto gli ombrosi viali
del <i>Viridarium</i><a class="tag" id="tag8" href="#note8">[8]</a>, luogo ove quotidianamente
convenivano le più distinte persone oziando
a diporto.
</p>

<p>
<span class="pagenum" id="Page_16">[16]</span>
</p>

<p>
Gli abitatori delle altre città, dei vichi, dei
paghi, delle ville, qui la prima volta accorsi
quel dì solenne, passavano intanto curiosi e
stupiti da una piazza da una via nell’altra,
ammirando gli eccelsi palazzi, gli stupendi edificii,
che le fiancheggiavano, de’ quali era sì
ricca Milano. Contemplavano l’arco romano<a class="tag" id="tag9" href="#note9">[9]</a>
alta e massiccia mole sostenuta da quattro
grandi marmorei pilastri, fatta erigere dal console
Marco Marcello dopo la vittoria riportata
sui Galli insubri; fuori della porta Ticinense<a class="tag" id="tag10" href="#note10">[10]</a>
passeggiavano lo stupendo porticato
delle terme, sorretto da magnifiche colonne
corintie scanalate<a class="tag" id="tag11" href="#note11">[11]</a>; passavano rasente
le forti mura che cingevano la città,
munite ad eguali spazii da quadrate torri che
lo stesso imperatore Massimiano aveva da
poco fatto elevare; penetravano nel tempio
<span class="pagenum" id="Page_17">[17]</span>
del Sole alla porta Argentea<a class="tag" id="tag12" href="#note12">[12]</a>, in quella
di Giano quadrifronte alla porta Comense<a class="tag" id="tag13" href="#note13">[13]</a>,
visitavano la fabbrica delle monete<a class="tag" id="tag14" href="#note14">[14]</a>, l’Accademia,
la via dei Sepolcri, e non potevano
astenersi dall’esclamare concordi ch’<span class="smcap lowercase">ERA MILANO
UNA SECONDA ROMA</span>.
</p>

<div class="chapter">
<p>
<span class="pagenum" id="Page_18">[18]</span>
</p>

<h2 id="barbarossa">UN EPISODIO
<span class="smaller">DELL’ASSEDIO
DEL BARBAROSSA</span></h2>

<p class="center">
SECONDO DELINEAMENTO A PANORAMA.
</p>
</div>

<p class="pad2 indr">
Victa Victrix.
</p>

<p class="pad2">
Due frati dell’ordine degli Umiliati, mentre
ritornavano al loro convento sull’ora dell’imbrunire
nel giorno 24 d’agosto dell’anno 1158,
giunti alla piazzuola di san Matteo alla Bacchetta
vennero scontrati da un uomo d’armi,
che frettoloso correva alla loro volta. Era costui
tutto coperto di ferro, alto, complesso,
rubesto all’aspetto, e chiamavasi Masigotto
della Cantarana. Arrestatosi ad essi di contro
il milite con voce affrettata:
</p>

<p>
<span class="pagenum" id="Page_19">[19]</span>
</p>

<p>
— Ben trovati, padri santi, disse loro, io
me ne andava appunto in traccia di alcuno
di voi.
</p>

<p>
— D’alcuno di noi?... e che bramate, valoroso
fratello? — rispose sorpreso all’inchiesta
uno di que’ monaci.
</p>

<p>
— Siamo trecento di porta Nuova uniti
alla Brera del Guercio nel camerone dell’armeria,
e vogliamo uscire questa notte per
far prova se quei del Barbarossa han duro
il sonno.
</p>

<p>
— Ed in che modo possiamo noi prestarvi
in tale impresa l’opera nostra?
</p>

<p>
— Voi dovete venire a benedirci ed assolverci
dai nostri peccati, poichè non potendoci
trascinare dietro il carroccio, se alcuno
di noi rimanesse di là del fossato, possa
almeno rendere l’anima da buon cristiano. Venite
adunque affinchè stia colle nostre armi
anco l’ajuto del cielo.&nbsp;—
</p>

<p>
Aderirono ben tosto volonterosi i due frati
all’invito, e seguirono il soldato.
</p>

<p>
Milano, la più forte, la più prepotente
<span class="pagenum" id="Page_20">[20]</span>
città d’Italia di quel secolo, vedevasi circondata
da folte schiere nimiche che la stringevano,
la serravano irremissibilmente, come
un cerchio di bragie ricinge senza scampo
uno scorpione che colla coda percosse la gente.
Tanta furia ostile era guidata intorno a
Milano dall’imperatore Federigo I; ed a’ suoi
agguerriti battaglioni, a que’ de’ regoli germanici
suoi vassalli, s’erano spontaneamente
congiunti drappelli di combattenti di tutte le
circonvicine città, alle quali Milano era stata
per lungo tempo gravemente molesta. Unitamente
ai Sassoni, ai Bavari, agli Svevi, concorrevano
quei di Como, di Lodi, di Cremona,
di Pavia e d’altre assai lontane terre,
a formare più massiccia, più insolubile la catena
che accerchiava la nostra città, a cui
agognavano dare l’ultima stretta per vendicarsi
delle tante patite ingiurie.
</p>

<p>
Gli edificii sacri, le ville, i casolari che
stavano fuori e in prossimità delle mura, erano
stati cangiati in campali dimore pei capi dell’esercito
assediante. Sul più distinto fra essi
<span class="pagenum" id="Page_21">[21]</span>
vedevasi innalzato lo stendardo imperiale, ed
ivi aveva presa stanza lo stesso Federigo; altrove
era la bandiera del re di Boemia; più
lungi quella dell’arcivescovo di Colonia. Qua
sorgeva l’insegna del palatino del Reno, là
quella del duca di Svevia, e lontano l’Austriaca,
la Bavara, la Vestfalica. Dall’uno all’altro
degli isolati e distinti edificj occupati
dai condottieri dell’esercito, stendevansi a compire
il grande giro le file delle tende de’ soldati,
avanti a cui erano ove steccati, ove
macchine militari, torri di legno con catapulte,
mangani, petriere, baliste. Dietro quella
prima linea così ordinata allargavasi irregolare
l’accampamento per i pingui terreni suburbani,
allora devastati all’intutto, poichè li calcavano
quindici mila cavalli d’Alemagna, alcune
migliaja d’Italiani e immenso numero di
fanti.
</p>

<p>
Le mura che stavano a fronte a quell’oste
minacciosa e ne difendevano la città, erano in
parte ancora quelle erette da Massimiano Erculeo
otto secoli addietro, ristaurate dalle ruine
<span class="pagenum" id="Page_22">[22]</span>
cagionatevi dei Goti condotti da Uraja<a class="tag" id="tag15" href="#note15">[15]</a>,
ed in parte quelle ricostruite ed ampliate da
Ansperto che fu arcivescovo, e dir si potrebbe
signore della nostra città<a class="tag" id="tag16" href="#note16">[16]</a>. Quelle mura
erano merlate; vedevansi traforate da feritoje
a diverse altezze, e s’avevano al piede
larga fossa e profonda. Sorgevano alte torri
ove s’aprivano le porte, e queste stavano
chiuse in faccia ai nemico, servendo come
imposte a serrarle gli stessi ponti levatoj contesti
da travi ferrate rialzati colle pesanti
catene.
</p>

<p>
Ardimentosi e forti i Milanesi, usi a provocare
e cimentarsi di continuo nelle zuffe coi
vicini, non eransi punto inviliti d’animo, o
posti in ispavento per quella imponente congerie
d’armati dal teutonico imperatore raccolta
e condotta ai loro danni. Ben lungi dal
sentirne tema molti de’ più baldi, insofferenti
dello stare chiusi e inoperosi, anelavano
<span class="pagenum" id="Page_23">[23]</span>
d’uscire a misurarsi coi nemici, a far prova
con essi di formidabili colpi, sdegnati in particolar
modo che Lodigiani, Comaschi, Pavesi,
Bergamaschi e que’ delle altre città, tante fiate
vinte e sottomesse, ardissero ora presentarsi
sotto le loro mura, perchè s’avevano appoggio
nel numeroso esercito straniero. Frequenti
sortite facevano quindi i Milanesi, mostrando
agli assedianti con qual fatta d’uomini avessero
a contendere.
</p>

<p>
Di quei tempi tutti i cittadini in Milano
erano combattenti. Venivano divisi per parrocchia,
e quelli spettanti a ciascuna parrocchia
formavano una legione che avevasi il
proprio capo. Le parrocchie poi o legioni che
appartenevano ad una delle parti o sezioni
della città, che prendeva nome dalla porta
a cui corrispondeva, costituivano un corpo distinto,
che s’aveva una speciale bandiera; e
tal corpo appellavasi col nome della porta
stessa. Tutta la milizia poi aveva un capitano
generale, a cui erasi ben lungi dal prestare
allora quella cieca obbedienza che vediamo
<span class="pagenum" id="Page_24">[24]</span>
osservarsi di presente sia negli ordini
della milizia urbana, sia nella soldatesca propriamente
detta. Il capitano generale de’ Milanesi
era in que’ giorni il conte Guido Biandrate
novarese.
</p>

<p>
V’aveva fra le bandiere, ossia tra i corpi
delle diverse porte, una rivalità, una gara di valore
nel resistere al comune nemico. La porta
Romana sosteneva la difesa dell’arco romano,
già da noi menzionato, il quale rimaneva fuori
della città, e quantunque danneggiato dal tempo
e dai Goti, serviva come un forte, una rocca,
una specie insomma d’opera avanzata a difesa
della città, destino comune nei bassi tempi
ai monumenti elevati dai conquistatori del
mondo a solo scopo di grandezza e magnificenza.
Ad onta del carico di sostenersi in
sì perigliosa posizione, que’ di porta Romana
erano usciti, ed ai Lodigiani che stavano
loro di fronte avevano dato un duro ricordo
delle passate sconfitte; e sarebbe stato assai
più terribile se accorso con numerose lancie
il re di Boemia, non fossero stati costretti gli
<span class="pagenum" id="Page_25">[25]</span>
assalitori a rientrare precipitosamente, perdendo
non pochi dei loro. Uscita era la Vercellina
respingendo il duca d’Austria, uscita
contro gli Svevi ed i Pavesi la Ticinese, uscita
la Tosa. Era giunto il momento che uscire
doveva la porta Nuova.
</p>

<p>
Eccettuati gli uomini d’armi che rimanere
dovevano costantemente alla guardia delle
mura nel tratto affidato ad essi, tutti gli altri
di quella porta in numero di trecento, eransi
adunati nel camerone dell’armerìa presso la
Brera<a class="tag" id="tag17" href="#note17">[17]</a>, poichè era da quella <i>Pusterla</i>, ossia
porta minore della città, che per riuscire
più inaspettati ai nemici volevano uscire.
</p>

<p>
Preceduti dal milite avviato a loro, i due
frati Umiliati entrarono in quella vasta sala,
o piuttosto ampio androne le cui pareti erano
interamente rivestite di appese armature. Vi
ardevano rozze lampade pendenti dalla vôlta
al lume delle quali que’ robusti nostri antenati
vestivano gambieri, schinieri, panciere, corazze,
<span class="pagenum" id="Page_26">[26]</span>
bracciali, manopole di ferro, e si coprivano
il capo con celatoni, cervelliere, cuffie ferrate,
morioni grevi non meno di mortaj di bronzo;
attaccavansi ai fianchi spade smisurate, e impugnavano
mazze di ferro, ascie pesantissime,
da mandarne spezzata d’un colpo un’incudine.
Era là dentro rumore pari a quello di
un’officina di ferramenta, poichè quando venivano
a contatto que’ guerrieri, cangiatisi in
altrettante statue di ferro, mandavano cupo
suono metallico. Delle faccie di essi non eravene
una sola che non annunziasse intrepidezza,
ardire, gagliardía estrema: erano sguardi
truci, tinte brune, lineamenti non usi mai a
spianarsi per futili gioje. Etruschi, Galli, Romani,
Goti, Longobardi si erano fusi in una
sola razza, omai indistinguibile; non erano più
che Milanesi, ma temprati nell’aspetto e nei
modi all’indole incolta di quel secolo di ferro.
Il loro linguaggio era di già dialetto milanese,
come lo provano i nomi delle persone e delle
cose in uso a quel tempo, ma certo non s’aveva
quello schiacciato, quel prolungamento, quell’eco
<span class="pagenum" id="Page_27">[27]</span>
nelle vocali che ebbe nei secoli susseguenti,
onde acquistando un non so che di troppo
molle e lento, fu difetto che dalla pronunzia
passò erroneamente ad essere applicato al carattere
personale degli abitanti, per cui a
torto dalle altre popolazioni d’Italia vennero
talvolta qualificati d’inetti e di infingardi. A’
giorni nostri tal nota sfavorevole al dialetto va
sensibilmente scemando; poichè rendesi sempre
più spedito il comune favellare, e odesi
trascinare assai di meno che per l’addietro
non si facesse le vocali che formano desinenza
alle parole; sulle labbra poi alle persone
delle classi più civili moltissimi vocaboli
vanno conformandosi meglio alla giusta dizione
italiana.
</p>

<p>
Giunti i due Monaci in quell’adunanza di
armati, appena furono scorte le loro bianche
tuniche, tutti si composero in silenzio. Si
fece tosto avanti il capo della bandiera, ch’era
un compagnone il più ardente e istizzito che
mai vi fosse, nemico dei consoli della città,
nemico acerrimo del Biandrate, nemico insomma
<span class="pagenum" id="Page_28">[28]</span>
di tutti quelli che comandavano più
di lui. Arrogante, avvelenato contro ciascuno,
Caccatossico<a class="tag" id="tag18" href="#note18">[18]</a> accoglieva con sogghigno
sardonico il racconto delle imprese
altrui, e teneva per fermo che coloro che
assediavano Milano non sarebbero andati sossopra
che quando avesse egli fatta una sortita
colla sua bandiera. Era costui grandissimo
della persona, ossuto e magro con occhi
irosi, stralunati; ma, per verità, di braccio
così poderoso, che narravasi di lui che,
in un conflitto a Vaprio, essendoglisi spezzata
la spada e avendone lungi gettata l’impugnatura,
diede colla sola destra coperta del
guanto un sì fiero manrovescio all’uno degli avversarii
che gli fracassò la testa e la visiera.
Postosi innanzi ai Frati:
</p>

<p>
— Alla barba del traditore Novarese<a class="tag" id="tag19" href="#note19">[19]</a>,
<span class="pagenum" id="Page_29">[29]</span>
sclamò rabbioso Caccatossico, la vogliamo vedere
finita. Questa notte faremo tritume di
quella ciurmaglia che sta fuori a dar guasto
ai nostri broli ed alle nostre ortaglie. Menarono
tanto rumore e fecero festa a san Giovanni
in Conca que’ di porta Romana, perchè
condussero dentro prigionieri Giovan Giudeo
e il Peterzio di Lodi. Que’ due mascalzoni
me li sarei portati da me legati alla cintola.
Faremo noi quel che va fatto, e domani se ne
sapranno le novelle; in seguito poi chi avrà
da pagarle le pagherà. Allorchè vi son io la
vittoria non diserta mai la nostra bandiera.
Viva porta Nuova!&nbsp;—
</p>

<p>
E ognuno ad alta voce gridò: — <i>Viva!</i>
</p>

<p>
— Viva sant’Ambrogio! viva Milano!
</p>

<p>
— <i>Viva! Viva! Viva!</i>&nbsp;—
</p>

<p>
Tutti poscia i guerrieri s’inginocchiarono,
e l’uno de’ frati con essi; l’altro monaco, alzata
con una mano la croce che portava appesa
alla cintura, recitò una preghiera invocando
su di essi l’ajuto divino in quella notturna
spedizione che ritenevasi sacra, poichè
<span class="pagenum" id="Page_30">[30]</span>
esponevano la vita per la salvezza della patria,
quindi li andò benedicendo, assolvendoli
siccome fossero giunti all’ora estrema.
</p>

<p>
Allorquando poi furono di là partiti i due
frati, venne inviato uno degli uomini d’arme
a vedetta sull’alto della torre della Pusterla
onde spiare nel campo nemico.
</p>

<p>
Il cielo era affatto oscuro, ma nell’accampamento
dell’esercito assediante splendevano
innumerevoli fuochi. Da tutte le aperture delle
tende scorgevansi entro di esse, collocati in
varie guise intorno ai focolari ardenti, gruppi
di soldati che stavano o pascendosi o riscaldandosi.
Passavano ad ogni tratto innanzi ad
esse i drappelli delle scolte, e cavalieri che
apparivano d’improvviso illuminati con tutto
il destriero, e sparivano tosto nell’oscurità.
Perveniva da quel campo un rumor vario,
un continuato bisbiglio, tra cui s’alzava di
tempo in tempo qualche voce, qualche grido
più distinto che subito moriva in quel mormorío
incessante, come il frastuono d’un lontano
torrente. Ricinto da tutta quella vita serale
<span class="pagenum" id="Page_31">[31]</span>
d’un esercito infinito stava Milano colle
sue mura e le sue torri, nereggiante e muto
come il simulacro d’un vasto funebre monumento.
</p>

<p>
Mano mano però andavano facendosi più
radi i fuochi, s’affievoliva il mormorío, e
quando fu prossima l’ora che segna la metà
della notte, ogni lume era scomparso, spento
ogni fuoco, e regnava nel campo un silenzio
alto, profondo, universale.
</p>

<p>
Scese allora l’esploratore dall’alto a dare
avviso a’ suoi essere opportuno il momento
per la sortita. Caccatossico ordinò la schiera
e tutti s’avviarono nell’oscurità tacitamente
alla Pusterla Brera, il cui ponte levatojo venne
calato senza alcuno strepito.
</p>

<p>
Di contro alla linea di porta Nuova teneva
il campo il conte Ecberto di Butene, il quale
capitanava una banda di cavalieri di ventura,
che, seguendo spontanei le bandiere di Federigo,
erano venuti all’assedio. I Milanesi varcato
il ponte, procedettero in serrata ordinanza
verso le tende nemiche. A causa delle tenebre
<span class="pagenum" id="Page_32">[32]</span>
che fitte regnavano, si erano già accostati d’assai
alla sentinella, prima che questa s’avvedesse
di loro. Incerto ancora il soldato se le
pedate che udiva fossero de’ suoi, ebbe appena
proferita la chiamata per ricevere la parola
d’ordine, che un colpo di mazza l’aveva
steso tramortito al suolo. Tolto così quell’inciampo,
si sbandarono prontamente gli usciti,
e superato lo steccato, precipitarono verso le
tende. Alcune di queste furono fatte d’improvviso
crollare, in altre penetrarono i nostri
uccidendo chi vi si trovava.
</p>

<p>
In poco d’ora però il rimbombo de’ colpi,
le grida degli assaliti, avevano destato
l’allarme, e i circonvicini balzati dai giacigli,
accorrevano frettolosi a quel luogo chi colle
spade impugnate, chi colle fiaccole accese. Per
le nuove genti che continuamente sopraggiungevano,
andavansi quindi moltiplicando i lumi
e i combattenti. Al rosso chiarore di tante fumide
faci balenavano i ferri con sanguigni riflessi,
mentre fierissima e micidiale si stringeva
la mischia. Pugnavano i Milanesi come leoni
<span class="pagenum" id="Page_33">[33]</span>
affamati. Ogni loro colpo era il tocco del fulmine.
Colti all’impensata, mal coperti dalle
armature, gli imperiali non valevano a sostenere
la furia dei nostri, e ne andavano a fascio
l’uno sovra l’altro. Caccatossico ingiuriando
a grida sgangherate i nemici, avanzava
menando con poderoso slancio a due mani da
dritta e da sinistra il suo lungo spadone, spazzando
ad ogni colpo il luogo.
</p>

<p>
Respinti da tanta tempesta dovettero alla
fin fine gli assaliti volgere le spalle, e si diedero
alla fuga per l’accampamento. Mentre
il maggior numero de’ Milanesi li andava inseguendo,
altri scorgendo quivi presso riparati
sotto appositi assiti un branco di cento cavalli
de’ guerrieri di Ecberto, che tenevano
tuttavia sul dorso gli arcioni, posero sovr’essi
le mani e tagliate le corde, li spinsero verso
la città, ove tosto que’ bardati destrieri furono
fatti penetrare. Coloro che li cacciavano innanzi
però ebbero tempo appena di far pervenire
fra le mura la preda, che rivoltisi
per raggiungere di nuovo i commilitoni, li
<span class="pagenum" id="Page_34">[34]</span>
videro che non solo avevano cessato dall’incalzare
i nemici, ma venivano retrocedendo
innanzi a loro continuando pur sempre a pugnare.
</p>

<p>
Essendosi propagata colla velocità del lampo
la nuova dell’uscita degli assediati, varii de’ capi
dell’esercito imperiale avevano avuto il tempo
di ordinare le schiere, le quali sopravvenivano
sempre più fitte e numerose. Il conte Ecberto
salito prontamente un corsiero, e seguito da
alcuno de’ suoi più valorosi cavalieri, veniva a
galoppo incalzando colla lancia gli assalitori. Il
fiero Caccatossico urtato da lui, si volse d’un
tratto e con un gran fendente alla cervice del
cavallo glielo mandò rovescio; mentre l’animale
cadeva replicò poi con una vigoría ed
una prestezza indicibile il colpo sulla testa allo
stesso Conte, che lasciò cadere di mano la
ronca, e fu veduto ripiegarsi sovra sè stesso,
colando il sangue a rivi dai fori della sua
visiera. Caccatossico lo afferrò tosto pel mezzo
del corpo, fuor levandolo di sella, ed esclamando
che voleva portarselo in Milano ed inchiodarlo
<span class="pagenum" id="Page_35">[35]</span>
come un gufo alla sua casa, onde
tutti l’avessero a vedere e sapessero quelli di
porta Romana che il suo era uno de’ buoni,
e non un Lodigian di stoppa; aggiungendo
ogni altra contumelia che l’odio municipale
faceva più consueta a quella lingua di fuoco.
Ma in tale istante tutti i seguaci d’Ecberto
gli furono sopra, e tratte le spade lo tempestarono
con estrema vigoría. Impedito dai
cavalli che lo assiepavano, Caccatossico faceva
ogni suo meglio per riparare i colpi,
ma ne veniva martellato in sì fatta guisa, che
alfine rimase fessa in più parti la sua grossa
celata. Allorquando scortolo in tale perigliosa
posizione, volgendo faccia, irruppero i suoi
contro i cavalieri nemici, l’intrepido capitano
della bandiera di porta Nuova aveva
già avute forate le tempia ed era caduto sul
corpo d’Ecberto che non aveva mai abbandonato.
</p>

<p>
Al nuovo impeto gli imperiali cessero il
suolo e i Milanesi sollevati da terra i due
estinti guerrieri, via li tolsero, e vennero
<span class="pagenum" id="Page_36">[36]</span>
a gran passi verso la città, dalle cui mura,
i nemici che volevano ostinarsi a inseguirli,
furono trattenuti lontani con una pioggia di
saette, di sassi, di verrettoni. Rientrata al fine
l’uscita schiera dalla Pusterla, venne subito
rialzato il ponte levatojo, e ribadita la ferrata
imposta.
</p>

<p>
Quando i primi fuochi dell’aurora colorirono
la sommità delle torri di Milano, già
gran parte della città era conscia del fatto;
mano mano poi che la luce del giorno si faceva
più viva, per tutte le contrade spandevasi
il popolo chiedendo ed ascoltando
con gioja ed avidità i casi di quella gloriosa
sortita, acclamando la bandiera di porta
Nuova, e deplorando la perdita del valente
che avevala guidata. Allorchè fu alto il sole,
in tutte le chiese, ne’ conventi e monasteri,
furono fatte pubbliche preci, e poscia i guerrieri
di porta Nuova n’andarono processionalmente
per la città, conducendo i cavalli
predati, e portando sopra un’alta bara il corpo
del loro condottiero, innanzi a cui veniva recata
<span class="pagenum" id="Page_37">[37]</span>
infissa in una lancia la compiuta armatura
del conte Ecberto. A tal vista l’ardire
e la speranza de’ cittadini s’accrebbero a dismisura,
raffermi nella persuasione che mai
l’esercito alemanno avrebbe trionfato di loro.
</p>

<p>
Pure non scorsero quindici giorni e Milano
erasi arresa, giurando fedeltà al germanico
imperatore; della qual cosa non è agevole
stabilire le cagioni. Certo è però che a loro
mal costo vollero poi i Milanesi ribellarsi, perchè
Federigo sentenziatili contumaci, venne
alla metà dell’anno 1161 ad assediarli di nuovo,
e dopo sette mesi di difesa li costrinse un’altra
volta ad arrendersi, sebbene piuttosto a
causa della fame che per la forza dell’armi.
Ricevuto in Lodi l’atto di loro sommissione
la più intera ed umiliante, il Barbarossa qui
si recò<a class="tag" id="tag20" href="#note20">[20]</a> ordinando che tutti gli abitanti
uscissero dalla città e venisse Milano atterrata,
distrutta. E ciò fu fatto. Ma nel chiostro
di Pontida si componeva la famosa lega
<span class="pagenum" id="Page_38">[38]</span>
che doveva vendicare un sì memorabile affronto.
</p>

<p>
I Milanesi trionfarono, e la loro città sorse
dalle proprie rovine potente ancora e vigorosissima.
L’abbellirono indi i Visconti con stupendi
edificii; l’adornarono gli Sforza; la sua
area s’aggrandì, si duplicò durante la signoria
della Spagna; la prima dominazione austriaca
dalla ruggine dei secoli la ripuliva, indi
l’imperante francese vi disegnava opere grandiose.
Ora fatta capitale del bel regno Lombardo,
come per incanto fiorisce e s’adorna.
Si compiono e si erigono templi, archi, monumenti;
sorgono palazzi, gallerie; ogni dì
diroccano e spariscono vecchie deformi muraglie,
e nuove case si presentano di vago e
ornato aspetto, che l’occhio ricreato ammira.
Le vie, le piazze, prima contorte e anguste,
si fanno ampie e diritte, e ogni oggetto v’abbonda
a conforto o sollazzo della vita abbisognevole.
</p>

<p class="pad2 center large">
FINE.
</p>

<div class="chapter">
<p>
<span class="pagenum" id="Page_39">[39]</span>
</p>

<h2 id="imagna">I GUELFI DELL’IMAGNA
<span class="smaller">O
IL CASTELLO DI CLANEZZO</span></h2>

<p class="center">
RACCONTO STORICO.
</p>
</div>

<div class="poem-container">
<div class="poem inl"><div class="stanza">
<p class="i01">Chi è quel vecchio che di sangue rossa</p>
<p class="i02">  La persona, ver me gli sguardi ha intenti?</p>
<p class="i02">  Non ti par che movendo ei di lontano</p>
<p class="i02">  Con la fronte m’accenni e con la mano?</p>
<p class="i01">Io?... seguirti?... ma dove?... e tu chi sei?</p>
<p class="i02">  Mi conosci tu forse?... Ah! no t’arresta:</p>
<p class="i02">  Deh! per pietà non mi strappar da lei!</p>
<p class="i05">        <i>I Lombardi alla Prima Crociata.</i></p>
<p class="i10">        <span class="smcap lowercase">CANTO XV.</span></p>
</div></div>
</div>

<p>
Era il tempo in cui ferveva in Italia la maledetta
peste dei due partiti, generata dai contrasti
tra Roma e il germanico impero; ed
ogni città, ogni terra, anzi dir si potrebbe
ogni casale, ogni famiglia, andavano divisi in
sostenitori dell’una o dell’altra delle avverse
fazioni e vivevano quindi tra essi non come
parenti o fratelli, ma quali accaniti nemici.
</p>

<p>
<span class="pagenum" id="Page_40">[40]</span>
</p>

<p>
Fra l’ultime ad essere attossicate da sì funesto
contagio, fu Bergamo, in cui il rompersi
de’ cittadini in parte ghibellina e guelfa e
lo armato contendere fra loro per simile deploranda
cagione, non ebbe cominciamento
che nell’anno 1296, mentre altrove avevano
già da lunga mano quei due nomi fatto insanguinare
la terra italiana.
</p>

<p>
Ben tosto però arse ivi pure potentissimo
l’incendio, e si stese dalla città al territorio;
onde il piano e le valli che Bergamo signoreggia,
presentarono rapidamente un solo feroce
quadro di civili dissidii. Dopo infiniti
parziali azzuffamenti che gli animi già crudi
inasprirono, vennero alfine le due fazioni ad
assalto entro le mura stesse di Bergamo. Soccombettero
nel conflitto i Ghibellini: per la
qual cosa, abbandonate le loro case, ire dovettero
in esiglio. Si rivolsero essi allora al
Magno Matteo Visconte, ch’era in Milano il
capo del loro stesso partito, e acciecati dal desìo
di vendetta offrirono con mal consiglio di
dargli in mano la città, quando volesse di sue
<span class="pagenum" id="Page_41">[41]</span>
milizie ausiliarli. Accolse tale proposta l’astuto
Visconte; mandò suoi uomini d’armi, affortificati
dai quali i Ghibellini bergamaschi, rientrati
nella città, sconfissero i seguaci della fazione
contraria, li spogliarono de’ loro averi
rilegandoli ai confini. I vincitori chiesero un
governante a Matteo, che s’affrettò ad avviare
a Bergamo Ottorino Mandello qual proprio
rappresentante, per comandarvi in suo nome.
Però quel trionfo della parte ghibellina fu di
breve durata, poichè indi a pochi mesi i
Guelfi ritornati in forze riconquistarono la
città, e ne scacciarono furiosamente i Ghibellini
e il Mandello, e ogni loro seguace, e per
vari anni vi si mantennero dominatori.
</p>

<p>
Se non che molti tra i Guelfi stessi, mutata
col tempo opinione, si diedero al partito contrario;
ond’è che i Ghibellini, ripreso vigore,
rialzarono la testa, e nell’anno 1301 chiamarono
di nuovo Matteo al dominio di Bergamo.
Quel Signore si mosse incontanente da
Milano, cavalcando di compagnia col proprio
figlio Galeazzo e seguito da numerosa schiera
<span class="pagenum" id="Page_42">[42]</span>
di venturieri e di militi milanesi, venne ad
unirsi coi Ghibellini in terra bergamasca. I
Guelfi ch’erano dentro la città, vedendo affievolite
le loro file da numerose diserzioni,
messi in ispavento dalle armi straniere, che
sopraggiungevano collegate a loro danno,
sgombrarono Bergamo per la seconda volta,
ed ivi entrò il Visconte colla fazione ghibellina
e vi fu proclamato capitano generale.
S’impossessarono i Guelfi della Terra di Romano,
e ampliandone il castello, vi si stanziarono.
</p>

<p>
In quella età succedevansi rapidissimi i sconvolgimenti,
poichè la forza sociale non stretta
a centro comune, ma fra mille capi quasi
equabilmente divisa, faceva troppo arduo lo
stabile signoreggiare d’un solo in regolato ordinamento,
e poneva la fortuna dei più in balìa
de’ capricci, degli interessi, degli errori di
una moltitudine rozza e subitanea nel suo parteggiare.
Così avvenne che la potenza di Matteo
andò di subito ecclissata, onde il partito ghibellino
spoglio del saldo appoggio del signore di
<span class="pagenum" id="Page_43">[43]</span>
Milano, dovette co’ Guelfi venire a componimento,
e lasciare che questi pure rientrassero
nella città di Bergamo, ove alcun tempo, cioè
pel corso di due anni, rimasero le contrarie
fazioni vicine e tranquille. Rinati poscia i dissidii,
com’era agevole a supporsi, la parte
guelfa di nuovo prevalse e i Ghibellini cacciati
in bando si raccolsero a Martinengo e di
là uscivano di continuo a battagliare co’ Guelfi,
recando ogni guasto alle loro ville ed ai loro
tenimenti.
</p>

<p>
Questo fatale avvicendare di vittorie e di
sconfitte si prolungava da quasi un secolo intero.
Le stragi, le paci, gli assassinamenti, gli
accordi furono innumerevoli. Quella primitiva
fazione, come in altre parti d’Italia, assunse
anche ne’ paesi bergamaschi nuovi nomi
e nuove divisioni. Colà si chiamarono <i>Intrinsici</i>
i Guelfi, <i>Estrinsici</i> i Ghibellini. Per le borgate
e le terre sino alle estremità de’ monti,
una famiglia, un’insegna davano nome a novelli
partiti, ed era per tutto un indomabile
delirio d’odiarsi e distruggersi.
</p>

<p>
<span class="pagenum" id="Page_44">[44]</span>
</p>

<p>
Però tra le valli bergamasche quelle in cui
più fervido e operoso si mantenne l’astio di
parti furono la Val di Imagna e l’antica Valle
Brembilla, ora entrambe sì queto asilo di placidi
mandriani e d’agricoltori.
</p>

<p>
S’apre la Valle d’Imagna a ponente di Bergamo
poco al di là del Brembo, e prende
nome dal torrente che calando dai monti, da
cui è conterminata la valle a settentrione, la
vien rigando presso che per tutta la sua lunghezza,
e va a metter capo nel Brembo. Ristretta
è la Val d’Imagna: ovunque severa, e
in molte parti, ma più verso il fondo, di tetro
e selvaggio aspetto, poichè le fanno parete
montagne alte, ripide, boscose; la chiudono
aspri monti dentati, di nudo macigno,
la cui catena chiamasi la Serrata, che la dividono
dalla più nordica Val Taleggio.
</p>

<p>
La Brembilla non era propriamente una
sola valle; ma negli antichi tempi davasi tal
nome a tutto quel gruppo di monti cogli avvallamenti
in essi racchiusi, che hanno principio
nel punto ove l’Imagna scende nel Brembo,
<span class="pagenum" id="Page_45">[45]</span>
e per lo spazio di dieci miglia all’incirca,
correndo all’insù, dividono la Val d’Imagna
dalla Valle Brembana. Il territorio tutto e i
villaggi di que’ monti, sia sul versante che accenna
al Brembo, sia sul pendio opposto che
cala all’Imagna, s’ebbero complessivamente la
denominazione di Brembilla.
</p>

<p>
Vantava la Val d’Imagna le sue terre di
Stroza, Capizzone, Mazzoleni, Locatello dagli
sparsi casali, Sant’Omobono dall’acque salubri,
le due Rota, l’altissimo Fuipiano ed altre non
poche. Vantava la Brembilla il suo Ubiallo,
Bondello, Axolo, Biello, Mortesina e il prospettico
Clanezzo. Quest’ultimo aveva un castello,
che quasi chiave del paese, sorgeva al
cominciamento di esso sul colle, a’ piè del quale
vengono a mischiarsi le acque del Brembo e
dell’Imagna; e teneva soggetto il ponte, che
arcuato fra due dossi petrosi sul fragoroso
torrente, offriva l’unica via che agevole fosse
a percorrersi volendo penetrare in quella contrada.
</p>

<p>
La Brembilla poi iva orgogliosa eziandio
<span class="pagenum" id="Page_46">[46]</span>
d’una rocca, che sorgeva sull’una delle sue
più alte cime, il monte Ubione, a cui dalla
falda ov’è Clanezzo per arrampicati sentieri
in non poco d’ora si sale. Quel forte arnese,
ivi eretto nel decimo secolo da Attone
Leuco conte d’Almenno, mostravasi turrito e
cinto da merlate mura. Isolato e minaccioso
quale appariva su quel culmine a cavaliero
delle due Valli Brembana ed Imagna, quasi
segnacolo della superiorità su di esse di que’
della Brembilla, veniva considerato dagli afflitti
abitatori delle soggette vallate, che lo contemplavano
da lungi, come un nido inviolabile
d’umani avvoltoi, da cui venivano
rapaci piombando inaspettati, ed a cui riparavano
colla preda. Imperciocchè gli uomini
della Brembilla soverchiavano in forze i loro
vicini, e con depredazioni continue li danneggiavano.
Erano essi vigorosi, armigeri, arditissimi,
ed avevano valorosi capi nelle famiglie
potenti che dimoravano nella valle.
</p>

<p>
Tra le distinte famiglie della Brembilla precipua
poi era quella de’ Dalmasani, signori di
<span class="pagenum" id="Page_47">[47]</span>
Clanezzo, nel cui castello abitavano e d’onde
uscivano capitanando loro genti nelle zuffe che
co’ propinqui valligiani perpetuamente s’ingaggiavano,
ed in ispecial modo con quelli dell’Imagna.
Poichè tra la Brembilla e l’Imagna,
due montuose rivali, manteneva acceso più
fiero e inestinguibile il fuoco dell’ira, la scintilla
degli avversi partiti, essendo la prima di
ghibellina, l’altra di guelfa fazione.
</p>

<p>
E poco dopo la metà del secolo decimoquarto
il più potente avversario che s’avessero
i Guelfi dell’Imagna, egli era appunto
il sire di Clanezzo Enguerrando Dalmasano,
ghibellino ardentissimo. Ottenuta ch’ebbe l’alta
Rocca di Monte Ubione dalla gente Carminata
(abitatori di Casa Eminente altro castello
nella Brembilla), il rapace Enguerrando disegnava
nella valle, che misurava dello sguardo,
i luoghi a cui portare assalto, e scendeva
quindi ruinoso con sue masnade, come
irreparabile torrente, recando incendio e ruina
or in questa, ora in quella terra nemica; e
solo nella gioja di depredare i Guelfi e sconfiggerli
<span class="pagenum" id="Page_48">[48]</span>
quell’anima feroce diguazzava. Andavano
sconfortati al tutto gli abitanti dell’Imagna
poichè non avevano valida difesa ad opporre
alla prepotente possa del loro odiato vicino,
e i soli nomi di Dalmasano, di Clanezzo,
d’Ubione, portavano in tutta la valle la desolazione
e lo spavento.
</p>

<p>
Già da alcuni anni duravano sì disastrose
vicende, allorchè fece inaspettato ritorno nella
terra nativa l’uno de’ più potenti valligiani
dell’Imagna, Pinamonte da Capizzone, ch’era
da più lustri stato assente.
</p>

<p>
Nell’ardore d’una bellicosa giovinezza Pinamonte
erasi abbandonato a tutta la foga di sfrenate
passioni, cui tennero dietro sì tremende
sventure, che l’infelice attrito dalle angoscie e
dai rimorsi abbandonò il patrio suolo, e andò
cercando piuttosto la morte che la gloria combattendo
in lontane contrade. Ma essendo uscito
illeso dai più gravi perigli, dimise l’usbergo e
la spada e fattosi palmiero, pellegrinò a Roma
ed a Gerusalemme. Reduce da quella sacra terra
aveva fermo di racchiudersi pel rimanente
<span class="pagenum" id="Page_49">[49]</span>
de’ suoi giorni in cella monacale, ore sperava
dalla preghiera e dalla solitudine, raccoglier
pace agli affanni non ancora attutati nel
cuore.
</p>

<p>
Poco lunge dal limitare di sua paterna valle,
sorgeva a Pontida quel chiostro, che la
fama della lega lombarda, ch’ivi fu stretta,
manda tuttavia celebrato in Italia, sebbene
or vuoto e nudo apra i suoi vasti recessi al
sole ed al vento che aleggia la valle. Di
quella età esso n’andava altamente venerato
per la santità de’ suoi Cenobiti, e vi traevano
signori e penitenti a visitarlo sino dai più remoti
abituri de’ monti.
</p>

<p>
Ivi Pinamonte cercò ed ottenne agevolmente
ricetto, chè i monaci s’avevano a grado d’accogliere
fra loro chi pel lignaggio e per gli
ampi possedimenti poteva far più valido il
loro predominio sugli abitatori delle prossime
valli. Mentre trascorrevano i giorni di
prova, pe’ quali il guerriero doveva farsi degno
di proferire a piè degli altari il voto solenne,
che per sempre lo togliesse alle cure
<span class="pagenum" id="Page_50">[50]</span>
profane, giunse replicatamente al suo orecchio
la tristissima storia de’ patimenti de’ suoi
congiunti dell’Imagna, che dall’incessante assalire
d’Enguerrando, il vecchio sire di Clanezzo,
venivano oppressi.
</p>

<p>
Pinamonte, stirpe di Guelfi e caldissimo seguace
egli stesso di quella fazione, poichè teneva
sacrosanta la causa della Chiesa nel seno
della quale aveva cercato rifugio, sentì bollirsi
un fiero sdegno nell’anima alle novelle
di tante onte recate a’ suoi dall’avverso ghibellino;
e tutto divampando d’armigero fuoco,
cesse, troppo novello monaco, alle inveterate
inclinazioni di battagliero; sicchè non potè
reprimere la smania di trovarsi fra’ suoi monti
per affrontarsi co’ rivali della Brembilla e, sternati
i Dalmasani, vendicare col ferro le offese
da’ suoi lungamente inghiottite.
</p>

<p>
Patto aperto ai monaci tal disegno con sì
decise parole, che la forza del suo volere
invariabilmente annunziavano, non trovò tra
que’ padri chi tentasse dissuaderlo dal guerresco
proposito, che anzi ad una voce lo
<span class="pagenum" id="Page_51">[51]</span>
animarono, affinchè, dimessa la tonica, avesse
a riprendere la spada, per recarsi a domare
l’orgoglio degli iniqui ghibellini. E ciò fecero,
poichè lo reputavano efficace ausilio sul
campo alla guelfa fazione che dai monaci di
Pontida veniva in secreto bensì, ma operosamente
favoreggiata. In que’ giorni stessi
nel chiostro, sotto il velo del più profondo mistero,
tenevasi mano cogli emissarii del Pontefice,
ad ordire in tutti i monti dell’alta Lombardia
una vasta congiura, per riunire i Guelfi,
e moverli a sollevarsi ad un tratto nell’opportuno
momento, affine di trionfare una volta
per sempre del partito ghibellino, scacciando
le forze di Bernabò Visconti, divenuto signore
di Milano, il quale, siccome tutti gli
altri di suo casato, offriva il principale appoggio
che s’avessero nell’alta Italia i Ghibellini,
la cui maggior potenza derivava specialmente
dal tenersi congiunti sotto lo stendardo
della vipera viscontea.
</p>

<p>
La cospirazione guelfa veniva però preparata
nelle tenebre più fitte, sì che allora non
<span class="pagenum" id="Page_52">[52]</span>
ne erano ancora fatti partecipi che alcuni tra
i precipui capi guelfi di Bergamo e delle valli
Seriana e Camonica, stretti al silenzio dai
più solenni e tremendi giuramenti; nè i monaci
stimarono di render conscio del secreto
Pinamonte prima d’averne tenuto consiglio
col Legato.
</p>

<p>
Ciò nondimeno quel dì che rivestita la sua
pesante armatura, ricinta la fida spada, il guerriero
dell’Imagna abbandonando i Cenobiti varcava
sul cadere della notte la soglia del monastero,
l’Abate che lo accomiatò benedicendolo
gli disse: — Andate, o valoroso figlio, la forza
di Dio sia con voi. Non passerà lungo tempo,
lo speriamo, che vi potremo annunziare una
buona novella, voi fateci promessa che ad ogni
nostra chiamata ritornerete fedelmente in queste
mura per prestarvi ad operare come lo
destinerà chi ode la voce di quegli ch’è più
illuminato di noi.&nbsp;—
</p>

<p>
Pinamonte piegò un ginocchio a terra e portandosi
alle labbra la mano dell’Abate che lo
aveva benedetto, giurò ch’esso sarebbe sempre
<span class="pagenum" id="Page_53">[53]</span>
stato umile servo della Chiesa, e la avrebbe
con tutta fedeltà obbedita sin che gli rimanesse
nelle vene una goccia di sangue. Salì poscia
in arcione, e si pose per la via della sua
valle, di cui gli era noto ogni riposto sentiero.
</p>

<p>
Lasciati dietro a sè gli ultimi casolari d’Almenno,
di cui vedeva luccicare i rusticani fuochi,
entrò nell’ombre più dense delle gole de’
suoi monti.
</p>

<p>
Procedeva per la tacita notte, e quando
nell’universale silenzio udì distinto il lontano
mormorare delle acque della sottoposta Imagna,
un mesto lampo di gioja sorse nel cuore
del guerriero. Oh! quanta angoscia, quanti
cupi pensieri, quanta storia di disperati affetti
e di pietà profonda eransi svolti in quell’anima
ardente dall’ultimo dì che aveva mirate
le acque spumeggianti del suo torrente scorrere
nel fondo verdeggiante della valle, e udito
quel loro stesso fragore! La valle era placida,
l’ombre solenni, soave il mormorío delle acque
come ne’ giorni della sua infanzia; ma quanto
esso stesso era cangiato! I suoi rosei colori, la
<span class="pagenum" id="Page_54">[54]</span>
sua balda leggiadria, tutto era scomparso come
le dilettose immagini di quell’età fortunata. Pinamonte
aveva varcato l’ottavo lustro; tetro e
imponente n’era divenuto l’aspetto, arso il
viso dal sole, corrugata la fronte, fosco e severissimo
lo sguardo.
</p>

<p>
Progrediva il guerriero assorto nelle memorie
dei dì che più non erano e giunse ove
il sentiero dalla folta macchia che copriva
quella falda, usciva all’aperto; ivi alzati gli
occhi, mirò sull’alto della montagna a destra,
due punti rosseggianti, due fuochi che come
due occhi infernali, giù guardavano nella valle,
ed erano lumi nella torre della rocca d’Enguerrando
che nera giganteggiava sull’Ubione.
</p>

<p>
Un fremito di rabbia assalì Pinamonte a
quella vista e si fece più intenso in lui il pensiero
della vendetta, sì che assopì tutti gli altri
sentimenti che gli commovevano il cuore,
e ratto spronando alla volta di Capizzone, si
trovò ben presto vicino alle domestiche pareti.
</p>

<p>
Quanta letizia la sua venuta recasse alle
sventurate sue genti, mal si saprebbe narrarlo.
<span class="pagenum" id="Page_55">[55]</span>
Egli però impose si tenesse celata la
sua presenza nella valle onde non pervenisse
all’orecchio di que’ della Brembilla. Per fidati
messi fe’ quindi avvertiti i più prodi valligiani,
e raccoltili intorno a sè secretamente avvisarono
ai modi di combattere uniti e con efficacia
i nemici, e statuirono i segni e l’appostamento,
attendendo l’istante propizio in cui i Ghibellini
fossero discesi nella loro valle, essendo vano
presumere d’assalirli nella rocca d’Ubione o
ne’ castelli della Brembilla, ove si tenevano
troppo vantaggiosamente difesi.
</p>

<p>
Ne andò guari che a far paga l’aspettativa
de’ Guelfi il vecchio Enguerrando, come un
lione, che sempre avido di prede mal giace
inoperoso nel covo, meditò di condurre sue
genti sino al boschereccio Mazzoleni, terra interna
della valle Imagna, ch’era andata sino
a quel giorno immune da scorrerie. Vegliavano
attente le scolte di Pinamonte sì che mai
da Clanezzo o dal forte d’Ubione, durante il
giorno, o nelle ore notturne, drappello alcuno
moveva il passo, senza ch’egli ne avesse prontamente
novella.
</p>

<p>
<span class="pagenum" id="Page_56">[56]</span>
</p>

<p>
Venuta la sera del giorno cinque d’aprile,
(volgeva allora l’anno 1372) fu recato l’avviso
che molti armati da varie parti della Brembilla,
avevano salito l’Ubione, ed erano stati accolti
nella rocca. Previde Pinamonte qualche
ostile disegno del Dalmasano, e quindi mandò
pronti avvertimenti onde i suoi fossero parati
all’evento.
</p>

<p>
Un’ora innanzi la mezzanotte, ecco splendere
un fuoco sulle vette di Valnera: tosto
gli risponde al di là della valle un altro fuoco
sulle rupi di Bedulíta, e un terzo ne appare
ben presto tra i macigni della Corna Bucca.
Tutta l’Imagna ha conosciuti i segnali.
</p>

<p>
I Ghibellini della Brembilla, usciti dalla rocca
scendono intanto guidati da Enguerrando che
troppo uso a vincere e fugare i sin allora timidi
Guelfi non pone mente a que’ che reputa
semplici fuochi pastorali. Entrano così i
Brembillesi nella valle Imagna; giungono al
torrente, lo varcano; le sponde ne sono sguernite
d’ogni difensore; quindi procedono confidenti
e sicuri.
</p>

<p>
<span class="pagenum" id="Page_57">[57]</span>
</p>

<p>
Intanto i montanari dell’Imagna, prese le
armi, abbandonano le case, e rinfrancano le
pavide madri e le spose ripetendo ad esse
il nome di Pinamonte, ed accertandole che
ritorneranno vittoriosi e vendicati. Per diversi
sentieri, rapidi e guardinghi nell’oscurità convengono
da ogni banda al luogo prefisso, ch’è
là dove il loro fiume rompe fragoroso tra gli
eretti scogli di Ceppino. Quivi li attende Pinamonte,
che una bruna armatura tutto rinserra
nelle sue scaglie di ferro. Seppe egli
ben tosto dai sopravvegnenti che la masnada
ghibellina teneva la volta a Mazzoleni, e deliberò
d’assalirli al loro retrocedere.
</p>

<p>
Lasciò buona mano de’ suoi alla custodia
di quel passo difficile, per troncare ai nemici
la ritirata se diretti si fossero al ponte di Ceppino;
ed esso, elettasi una schiera de’ più forti
e risoluti, si recò oltre il torrente ad appostarsi
in un luogo pel quale, non prendendo
la via del ponte, dovevano i Brembillesi necessariamente
passare per riguadagnare la loro
rocca.
</p>

<p>
<span class="pagenum" id="Page_58">[58]</span>
</p>

<p>
È tal luogo una landa deserta sparsa di
radi ma enormi massi che il lavoro dell’acque
e del vento ha resi vuoti e spugnosi
imprimendovi bizzarre forme. Quivi occultati
ed intenti al venire del nemico trovò l’aurora
i guerrieri di Pinamonte. Appena alla
prima incerta luce pallidissima dell’alba i culmini
delle opposte montagne si disegnavano
più distinte sull’azzurro del cielo già biancheggiante,
e là giù nel piano i drappelli degli
armati mal si discernevano ancora dai petroni
ferrigni a cui stavano aggruppati intorno,
che la masnada d’Enguerrando ritornava trionfante
d’avere incendiato Mazzoleni, affrettando
il cammino per giungere ne’ suoi asili anzi che
fosse interamente spiegato il giorno. Al crescente
rischiarare del dì, mentre pervenivano
al fondo della valle più vivi riflessi di luce,
i montanari dal luogo ove stavano in agguato
videro con fiera gioja i loro avversarj varcare
a guado il torrente, laddove allargasi in ampio
letto, e prendere cammino alla loro volta. Indi
a pochi istanti i dossi che fiancheggiano quella
<span class="pagenum" id="Page_59">[59]</span>
landa echeggiarono all’improvviso grido di <i>Imagna!
Imagna!</i> e i Ghibellini si videro ricinti
da numerosi armati in atto d’assalirli.
</p>

<p>
— O Dalmasano, io sono Pinamonte (gridò
il condottiero de’ Guelfi), ed oggi devi qui pagare
il fio delle tante tue scelleratezze.&nbsp;—
</p>

<p>
Enguerrando non si sgominò, benchè in
quel momento desiderasse d’aversi appresso il
prode Bertramo, il valoroso suo figlio, che
pugnava allora alle sponde del Tanaro. La
zuffa incominciò sull’istante, e il primo raggio
del sole nascente che penetrò in quella
valle, illuminò l’una delle più fiere mischie
che siano registrate negli annali delle civili
discordie. Ben presto tutto l’irto piano apparve
ricoperto di sangue, di morienti e di
estinti; il ferreo braccio di Pinamonte operò
prodigi di valore. Invano i combattenti della
Brembilla, all’eccitatrice e ancor sonora voce
del loro antico signore vendevano a caro
prezzo la propria vita: essi cadevano l’uno
sull’altro orribilmente mutilati da innumerevoli
colpi. Il lungo astio represso pareva duplicare
<span class="pagenum" id="Page_60">[60]</span>
la vigoria ne’ montanari dell’Imagna:
essi consumarono la strage de’ loro nemici. A
gran fatica pochi fra i più arditi e fidi vassalli
d’Enguerrando, esponendo i loro petti
gli fecero scudo intorno, e strascinarono il vegliardo
nei dolorosi passi della fuga, sì che
giunse ad avere scampo su per la montagna, e
pervenne a racchiudersi nella fatale sua rocca.
</p>

<p>
Mai sì compiuta vittoria aveva coronati gli
sforzi d’alcuno de’ due partiti: quindi la clamorosa
disfatta del temuto Dalmasano, e il
nome di Pinamonte da Capizzone, riempirono
le valli circonvicine e recarono letizia inesprimibile
a quelli della stessa fazione, sdegno e
sconforto nella fazione contraria.
</p>

<p>
A Pinamonte mandarono nell’Imagna gratulandosi
tutti i capi guelfi della terra bergamasca,
e dal chiostro di Pontida gli venne un
foglio da nome venerabile segnato, che le maggiori
grazie della Chiesa gl’impartiva. Nè al
prode guerriero riuscì poi di minore diletto
l’invito che gli fu recato dal castello d’Endenna
di prender parte ad una nuova impresa.
</p>

<p>
<span class="pagenum" id="Page_61">[61]</span>
</p>

<p>
Sorgeva forte e ben munita nella valle Brembana
il castello d’Endenna, ed erane signore
il cavaliero Merino l’Olmo, il quale era stato
nelle antecedenti vicende eletto supremo duce
di parte guelfa. Avendo egli però conosciuto
che vanamente si contrastava co’ Ghibellini sinchè
tenevano congiunte le loro armi con quelle
del Visconte, erasi condotto a vivere solitario
nel proprio castello, spiando l’occasione
di uscire a campo in loro danno, quando ne
fosse venuto favorevole l’istante. Di que’
giorni che il grosso delle forze di Bernabò
trovavasi impegnato contro Amadeo conte di
Savoja, ei meditava di cogliere il momento
per recarsi al conquisto del castello di san Lorenzo
in valle Seriana, d’onde i Ghibellini che
vi si tenevano forti sturbavano i Guelfi della
valle, e tagliavano sovente le loro comunicazioni
colla Valle Camonica, ove quel partito
contava numerosissimi fautori. Nel frattempo
giungeva all’orecchio del cavaliero d’Endenna
il trionfo di Pinamonte; per la qual cosa tosto
bramò che questo valoroso guelfo seco lui
<span class="pagenum" id="Page_62">[62]</span>
si congiungesse, e si spiegassero unite contro
i Ghibellini le loro <i>baveríe</i>, che così chiamavansi
i pennoni o stendardi de’ partigiani.
</p>

<p>
Il guerriero di Capizzone, non temendo che
Enguerrando, di cui aveva fiaccato così terribilmente
l’orgoglio, osasse uscire da Clanezzo
o dalla rocca di Ubione per molestare la sua
valle, raccolta buona schiera de’ suoi, abbandonò
l’Imagna e recossi ad Endenna. Ivi
Merino e gli altri capi guelfi onoratamente
l’accolsero e festeggiarono. Trascorsi poi brevi
giorni, ordinate le loro genti partirono unitamente
dalla Brembana, e presa la via per
le montagne, calarono in valle di Serio al
castello di san Lorenzo, che tosto cinsero di
forte assedio.
</p>

<p>
A Bergamo recò grande scompiglio ne’ Ghibellini
l’inaspettato annunzio d’una tale guerresca
provocazione, poichè mal sapevano comprendere
come il sire d’Endenna e Pinamonte
dell’Imagna cogli altri Guelfi osassero tentare
una sì aperta ed ardua impresa, quale si era
l’espugnazione di quel castello, mentre potevano
<span class="pagenum" id="Page_63">[63]</span>
venire agevolmente assaliti alle spalle
dalla fazione cittadina.
</p>

<p>
A provvedere quindi alla bisogna i Ghibellini
s’adunarono e statuirono che in ajuto de’
loro seguaci, accorresse la Cà Suardi, ch’era
nella città la più potente di quel partito. Onofrio
e Baldino Suardi raccolsero quindi i loro
uomini, ed assoldate alcune bande d’Ungari
che stanziavano disperse nel paese, s’affrettarono
a portar l’armi contro i tracotanti Guelfi
montanari, che addoppiavano gli sforzi per
mandare rovescie le ghibelline bastite.
</p>

<p>
Il quindici maggio (quaranta giorni appena
dopo la carnificina di valle Imagna)
fu il dì in cui la valle Seriana, vide sventolarsi
incontro le nemiche bandiere. Tolti
gli Ungari che ingrossavano le file condotte
dai Suardi, tutti quegli armati che si trovavano
a fronte erano d’un medesimo suolo,
parlavano un linguaggio, un dialetto stesso, e
molti ve ne avevano nelle linee opposte congiunti
dai sacri vincoli del sangue, poichè la
sorella dell’uno era dell’altro o la sposa, o
<span class="pagenum" id="Page_64">[64]</span>
la cognata o la madre. Ma nulla valeva il potere
di sì santi legami a petto di quella fera
cecità dei partiti, che tramutava i fratelli in
nemici, e le terre italiane in tanti campi di
guerra.
</p>

<p>
Preso ch’ebbero terreno le schiere suardesche,
i Guelfi diedero il segno del combattimento,
e tosto andarono loro incontro con
impeto estremo. Abbenchè i due Suardi fossero
valenti battaglieri, e le loro genti senza
viltà combattessero, non poterono però tener
fronte al sire d’Endenna, ed al pro’ Pinamonte,
veri mastri di guerra; ond’è che dopo poche
ore di pugna n’andarono rotti in fuga, lasciando
seminato la valle di cadaveri e di
feriti.
</p>

<p>
Questo secondo e più importante trionfo
de’ Guelfi delle montagne, recò in Bergamo alla
parte ghibellina somma costernazione, sì che
spedirono prontamente loro messi alla corte
di Milano, che a quel signore arrecassero l’infausta
novella. Bernabò Visconti ne rimase altamente
corrucciato; e sebbene delle politiche
<span class="pagenum" id="Page_65">[65]</span>
cose non fosse troppo accorto e profondo conoscitore,
pure gli fu agevole comprendere
che se i Guelfi fossero divenuti dominatori
nel bergamasco, avrebbero fatto potente sostegno
alle pretese del Pontefice, e prossimi
come erano alla signoria di Milano (poichè
da’ suoi verroni del castello di Trezzo tutto
gli si schierava allo sguardo il loro paese) gli
sarebbero riusciti troppo pericolosi avversarii.
</p>

<p>
Per ciò commise al capitano Giovanni d’Iseo
la condotta d’una grossa schiera d’uomini d’armi
milanesi, ordinando si recasse immediatamente
a liberare i Ghibellini della Seriana, a cui i
Guelfi vincitori stavano per dare nel castello
di san Lorenzo l’ultima stretta.
</p>

<p>
Mentre veniva a gran furia quel forte soccorso
di militi del Visconte, giunse più affrettatamente
al campo de’ Guelfi un messo dal
chiostro di Pontida, e chiamati a consiglio Pinamonte,
Merino e gli altri capi, fece sì che
lasciassero l’impresa e si ritraessero, senza sostenere
un nuovo combattimento. Le masnade
montanare infatti abbandonato l’assedio si sciolsero
<span class="pagenum" id="Page_66">[66]</span>
e ritornarono alle loro valli senza attendere
i milanesi.
</p>

<p>
Bernabò, aizzato dai Ghibellini, non rimase
pago al disperdersi spontaneo de’ Guelfi e per
punire l’audacia del signore d’Endenna, e
rintuzzare l’orgoglio di que’ dell’Imagna spedì
nuove genti d’armi sotto la guida di Zenone
da Groppello. Questi s’inoltrò in Valle Brembana
e giunse ad Endenna, accingendosi a
conquistare e distruggere il castello di Merino
l’Olmo, il cavaliero guelfo sì funesto sempre
all’avversa fazione. Il braccio di Pinamonte
non venne meno all’amico in tanto
periglio. Scelto un drappello de’ più fidi tra’
suoi, mosse dall’Imagna, e per lunga via ne’
monti penetrò nel castello di Merino, e ne
protrassero uniti la difesa. Ma ogni dì s’andavano
aumentando le forze del nemico, poichè
giungevano all’assedio tutti i Ghibellini
della Valle, nè vi mancò venendo da Clanezzo
co’ suoi Brembillesi, l’indomabile vecchio sire
Enguerrando. Ai ripetuti assalti le mura del
castello d’Endenna dovettero cedere alfine,
<span class="pagenum" id="Page_67">[67]</span>
e diroccando lasciarono penetrare i Ghibellini
vincitori. Merino e Pinamonte coi più
prodi rimasti superstiti dopo l’ultima disperata
pugna, s’aprirono la strada col ferro tra
le file nemiche. Guadagnarono le rupi di Sedrina,
e col favore della notte si condussero
sino a Biello, da dove superata la giogaja d’Arnosto
calarono nella valle Imagna, ed ivi Pinamonte
offrì sicuro asilo nelle proprie case al
Cavaliero, la cui intrepidezza non erasi per
tanta calamità fatta minore.
</p>

<p>
Distrutto il castello d’Endenna, il capitano
milanese, affine d’imporre un freno ai moti dei
ribelli dell’Imagna, nella cui vallata non ebbe
però l’ardimento d’inoltrarsi, lasciò forte
presidio nei castello di Clanezzo, perchè colle
genti di Dalmasano opponesse ai Guelfi insuperabile
resistenza.
</p>

<p>
Per tali favorevoli eventi i Ghibellini di Bergamo,
protetti sì vigorosamente dal signore di
Milano, stimarono conculcato senza riparo il
contrario partito. Ma egli era in quel momento
appunto che riusciva a maturanza la guelfa cospirazione
<span class="pagenum" id="Page_68">[68]</span>
da lunga mano condotta, e di cui era
centro il chiostro di Pontida.
</p>

<p>
In quell’aula medesima del monastero in cui
ducent’anni addietro i rappresentanti di tante
città d’Italia, obbliati gli odii e le gare municipali,
alla solenne voce di papa Alessandro III, si
erano stretti ad un patto contro il comune nemico,
per cui resi nella concordia e nell’unione
invincibili, videro a Legnano le terga del superbo
Federigo, in quelle stesse pareti trenta
capi guelfi erano celatamente convenuti dalle
valli e dal piano bergamasco chiamati essi
pure dalla volontà d’un Pontefice. Ma questo
però non s’aveva altro scopo nell’adunarli che
di distruggere l’indipendente potenza d’una famiglia
lombarda, quella dei Visconti, la quale
signoreggiando Milano ed estendendo il proprio
dominio, faceva ire immune dall’influenza
della corte cardinalizia un vasto tratto di terra
italiana. Tale essere doveva alla fin fine il risultamento
di quella guelfa congiura, dal Legato
pontificio coll’opera de’ monaci sì pazientemente
intessuta. Però a que’ prodi e fieri uomini che
<span class="pagenum" id="Page_69">[69]</span>
vi prendevano parte il vero fine non ne era
palese. Essi v’erano condotti, perchè obbedivano
all’astio del partito ed a private brame
di vendetta; e purchè i Ghibellini ed il Visconte
rimanessero sconfitti, non avevano pensiero
poi di qual giogo corressero il rischio
d’aggravare sè stessi e la patria. D’altronde
racchiusi come stavano ne’ loro solitarii castelli,
non potevano raffigurarsi greve il peso
d’una signoria lontana da loro, mentre la prepotenza
d’un forte ed avverso vicino, li obbligava
vegliare incessantemente a difesa delle
proprietà e della vita.
</p>

<p>
Tra i capi guelfi che l’adunarono a Pontita,
sebbene vi si contassero un Guglielmo
Colleone, un Lantelmo Rivola, un Simon de’
Broli, pure per valentía, intrepidezza e scienza
d’armi primeggiava Pinamonte, ivi dall’Imagna
trasferitosi coll’ospite suo, il fido sire d’Endenna.
Ad essi due fu dal congresso affidata
la difesa delle Valli occidentali di Bergamo,
dal Brembo all’Adda; di questo fiume poi dovevano
far libero il passaggio alle schiere del
<span class="pagenum" id="Page_70">[70]</span>
conte di Savoja, il quale le conduceva a congiungersi
coll’armata del Legato pontificio che
s’avanzava per la terra bresciana, e così sarebbero
piombate unite sovra il Visconte.
</p>

<p>
Scioltasi l’adunanza, ebbero subito luogo
tra i Guelfi i prefissi movimenti<a class="tag" id="tag21" href="#note21">[21]</a>. Il conte
Amadío di Savoja entrato nel milanese aveva
portato il suo campo a Vimercate. Ricevuto
avviso, ei s’avanzò sino a Brivio. Calati intanto
i Guelfi dalle montagne condotti da Pinamonte
e da Merino, respinti o trucidati i
presidii ghibellini di Villadadda, di Calolzio e
delle altre terre della riviera, gli fecero sicura
la sponda sinistra del fiume, sì che gettato un
ponte varcò in terra bergamasca, d’onde vettovagliato
abbondantemente, progredì alla volta
della bresciana. Forti drappelli di Guelfi delle
vallate orientali l’avevano di già preceduto e
s’erano mischiati all’armata del Legato, che
s’avanzava numerosa e potente.
</p>

<p>
Bernabò vide non senza grave turbamento
<span class="pagenum" id="Page_71">[71]</span>
la fiera tempesta che s’andava addensando contro
il suo dominio e nella quale era ben da
prevedersi sarebbe stata avvolta tutta la sua
famiglia, se mai riuscisse meno poderosa. Per
apporvi riparo, nell’atto che adunava tutte le
sue soldatesche, mandò al fratello Galeazzo
signore in Pavia, instando perchè gli avviasse
armati onde fosse più valida la difesa contro
le guelfe minacce. E indi a poco infatti, condottiere
di molte genti a pro dello zio, comparve
alla corte di Bernabò in Milano il giovine
conte di Virtù, Giovan Galeazzo. Il severo
ma semplice Bernabò, accoglieva benignamente
e albergava presso di sè il nipote
che gli fu genero, mal atto a leggere in quello
sguardo composto, in quella fronte pensosa il
futuro usurpatore della signoría che gli veniva
a proteggere, quegli che doveva col peso
d’una corona ducale tentare di comprimere il
rimorso d’avergli propinato il veleno.
</p>

<p>
Al nipote Giovan Galeazzo diè compagno
Bernabò in quella spedizione il proprio figlio
naturale Ambrogio, giovine di duro animo, e
<span class="pagenum" id="Page_72">[72]</span>
d’indole avventata e bellicosa. Impose a questi
specialmente l’incarico di domare i Guelfi
ch’erano in Bergamo, e di distruggere tutti
quelli che avevano a scorribanda occupato il
paese tra l’Adda e il Brembo, traendo clamorosa
vendetta de’ congiurati monaci di Pontida.
</p>

<p>
Le forze del signore di Milano capitanate
dai due cugini, e insiememente dall’esperto
guerriero, il marchese Francesco II d’Este, entrarono
da Cassano su quel di Bergamo. Ambrogio
cavalcò dritto alla città con trecento
lancie; mentre Giovan Galeazzo ed il marchese,
col grosso dell’armata ed i Ghibellini
raunaticci, continuarono la via contro le forze
pontificie che si appressavano da Brescia.
</p>

<p>
Non è nostra mente di narrare l’incontro
che tra i due eserciti avvenne a Montechiaro.
Basti il sapere che le squadre di Bernabò toccarono
una terribile sconfitta, che il marchese
d’Este rimase prigioniero del Legato pontificio
e il giovine conte di Virtù, dopo avere pugnato
da prode, perduti nella battaglia l’elmo
e la spada, dovette trovare salvezza nella fuga,
<span class="pagenum" id="Page_73">[73]</span>
e recò allo zio, nel castello di Milano, la dolorosa
novella.
</p>

<p>
Mentre ciò accadeva, Ambrogio entrato in
Bergamo aveva fatti prendere a tradimento alcuni
de’ principali Guelfi ivi rimasti, e loro aveva
data la morte. Mosse quindi co’ suoi armati alla
volta del Brembo, lo valicò e incenerì Gonfaleggio;
indi assalì Caprino mettendone a ruina gli
abitati. Si volse in seguito furioso a Pontida
per distruggerne il chiostro.
</p>

<p>
Le bande montanare, condotte da Pinamonte
e dal sire d’Endenna, eransi sulle prime
ritirate nelle valli, rifiutandosi, atterrite, a stare
a fronte a que’ possenti guerrieri ch’erano mandati
contro di esse. Ma alla novella degli orribili
guasti recati dal Visconte, e dell’imminente
periglio delle sacre mura del monastero, rampognati
con aspre parole dall’impavido guerriero
dell’Imagna, brandirono di nuovo le armi
e giù venendo a precipizio, giunsero addosso
alla soldatesca dell’immite Ambrogio, pel cui
comando già andava in fiamme una parte del
convento. Si pugnò con un ardore senza pari:
<span class="pagenum" id="Page_74">[74]</span>
molte aste e spade si spuntarono e ne andarono
in pezzi sulle salde armature di Pinamonte
e del sire d’Endenna; ma essi non cessero
mai, e ad esempio di quegl’instancabili
combattenti, le scuri e le mazze de’ montanari
operando robustamente, giunsero al fine
a rompere gli ordini de’ militi nemici, e gli
serrarono dappresso uccidendo in accannita
mischia uomini e cavalli. Mentre Ambrogio, resistendo
tuttavia, faceva impeto disperato con
un drappello di seguaci, assalito da vicino egli
stesso, n’andò al suolo trafitto da mille punte.
Ad altro allora non pensarono i suoi che a
raccoglierne la salma e a ritirarsi; nè ebbero
schermo dall’inseguire de’ vincenti che ritraendosi
di là dal Brembo, d’onde recato a Bergamo
l’estinto figlio di Bernabò, s’ebbe dai
Ghibellini che dominavano la città, onorevole
e lagrimata sepoltura.
</p>

<p>
Era così venuto pe’ Guelfi il giusto momento
di scuotere interamente il giogo de’ loro
oppressori. Celebrarono in Pontida la novella
vittoria, ed ivi Pinamonte giurò che in quelle
<span class="pagenum" id="Page_75">[75]</span>
vallate esser più non vi doveva segno di dominio
de’ Visconti o de’ Ghibellini, e che s’aveva
ad ogni costo a togliere loro di mano i luoghi
forti che occupavano. Propose per prima impresa
l’assalto del castello di Clanezzo, ove
Enguerrando Dalmasano teneva uniti a’ suoi
uomini della Brembilla i guerrieri milanesi lasciati
colà da Zenone di Groppello ed il cui
figlio Bertramo aveva sempre battagliato contro
il loro partito, ed armeggiava tuttavia sotto lo
stendardo della vipera.
</p>

<p>
Tutti i convenuti applaudirono alla proposta
dell’indomito guerriero di Capizzone, il quale
ricondotte quindi nell’Imagna le bande de’ suoi
valligiani e fatto forte da masnade della Brembana
chiamate dal suo fedele cavaliero d’Endenna
si preparò all’assalto dell’abborrito Clanezzo.
</p>

<p>
Sorgeva la notte e neri ammassi di nubi posavano
immoti sulle dirupate cime de’ monti
che chiudono quella valle. Quando tutto fu tenebre
si videro silenziosi varcare l’Imagna
drappelli e drappelli d’armati guelfi, che un
<span class="pagenum" id="Page_76">[76]</span>
fiero desiderio di sangue e vendetta conduceva
giojosi a perigliare per le silvestri rupi dell’Ubione.
Essi salirono la montagna, indi la
costeggiarono, e riuscirono in Clanezzo d’intorno
al castello di Dalmasano. Splendettero
allora le fiaccole e si diè mano da tutti a martellare
colle pesanti travi la ferrata saracinesca.
Alle grida d’allarme delle scolte, al rintronare
di que’ colpi, gli abitanti del castello fecero
indarno dalle feritoje e dalle merlate mura
piovere sugli assalitori in mille guise la morte.
Ogni ostacolo fu superato; scassinata e spezzata
n’andò la porta, e l’onda degli invasori traboccò
nel castello. Per gli atrii, per le scale,
lungo i porticati era un combattere furioso, e
cresceva spavento in quel tumulto feroce lo
scoppiare rimbombante della procella, scatenatasi
d’improvviso dalle balze montane, la quale
faceva tremare dalle fondamenta il forte edifizio,
quasi natura sdegnata volesse manifestare
il suo corruccio a que’ spietati deliranti a sterminarsi.
</p>

<p>
Pinamonte e il sire d’Endenna incalzando
<span class="pagenum" id="Page_77">[77]</span>
vigorosamente gli smarriti difensori del castello,
pervennero pei primi nella sala d’armi, ove si
scontrarono nel vecchio Enguerrando. Egli,
vestita la corazza e impugnata la spada, veniva
trattenuto a sommo stento da Costanza sua nuora,
la giovinetta sposa dell’assente Bertramo,
dalle donne di lei e dai servi, deliberato d’uscire
ad affrontarsi cogli assalitori.
</p>

<p>
Allo scorgere i due suoi odiati nemici comparirgli
a fronte, Enguerrando non ebbe più
freno, e si avanzò contro Pinamonte scagliandogli
le più fiere imprecazioni. Costanza balzò
frammezzo ad essi, e nell’atto che al suocero
faceva scudo di sua persona, scongiurava co’ singhiozzi,
giungendo le mani, il guerriero guelfo
di risparmiare la vita al canuto avversario. Ma
Pinamonte ardente di vendetta, impaziente di
tale contrasto, afferrò col sinistro braccio, in cui
portava lo scudo, la desolata Costanza, e trascinandola
di fianco, si tolse così dinanzi ogni
ostacolo, onde i ferri di que’ due possenti capi
degli avversi partiti cupidi di trucidarsi, si scontrarono
e si ripercossero furiosamente. Non durò
<span class="pagenum" id="Page_78">[78]</span>
a lungo però la lotta; poichè scambiati alcuni
colpi, ribattuta la spada d’Enguerrando gli vibrò
Pinamonte dritta la punta della sua nel
petto. Un lampo folgoreggiando dalle gotiche
imposte spalancate dal vento, rischiarava di sua
luce tremenda l’orribile spettacolo. Costanza
diè un grido; e svincolatasi dal braccio del guerriero,
s’abbandonò sul vecchio ch’era caduto
rovescio immerso nel proprio sangue.
</p>

<p>
Il fragore del tuono, il muggire della bufera
che incalzava violentissima, coprivano gli ululati
che i servi e le donne mandavano disperatamente
al mirare il loro antico signore steso
trafitto al suolo esalare gli ultimi respiri. Pinamonte
recato il fatal colpo, rimase immobile,
quasi inoridito egli stesso alla vista dell’atroce
morte di quel vegliardo. Ma il cavaliero lo richiamò,
lo scosse; onde entrambi, radunati ad
alte grida i loro seguaci, abbandonarono quel
castello che avevano riempito di desolazione
e di stragi.
</p>

<p>
Quanto era avvenuto a Clanezzo si rinnovò
in altri luoghi delle vallate e del piano, ove
<span class="pagenum" id="Page_79">[79]</span>
tenevansi presidii ghibellini, e sempre nelle
più perigliose imprese i Guelfi dell’Imagna
riuscivano invincibili; onde quella fazione tenevasi
sicura che la ghibellina sarebbe stata
annichilata o perpetuamente sottomessa.
</p>

<p>
Non fu però tale il volere dei destini. Era
statuito che avesse la stirpe viscontea a grandeggiare
in Lombardia: essa doveva spogliare
le città di loro municipali franchigie, essa ridurle
suddite in un ducato, quasi per renderle
al tutto imbelli, affinchè dopo un secolo e mezzo
sbandassero, facile preda, ad inghiottirsi negli
incommensurabili possedimenti del Quinto Carlo,
l’austro-ispano dominatore.
</p>

<p>
Nè il Legato pontificio, nè i Guelfi seppero
approfittare delle riportate vittorie. Bernabò,
a non lasciare inulta la morte del figlio e la
sconfitta del nipote, adunò tutte le soldatesche
della signoria; ed esso stesso guidandole cavalcò
da Trezzo, varcando in bergamasca dal
doppio ponte sull’Adda, e mandò in ruina
tutti i possedimenti de’ Guelfi, incendiando
case, tagliando alberi e viti. S’accostò alla
<span class="pagenum" id="Page_80">[80]</span>
valle Imagna; e venuto in Almenno, ivi pure
non perdonò nè agli abitati, nè agli abitatori:
non penetrò nella valle, poichè giurò
che prima voleva adeguare al suolo le mura
del riottoso chiostro di Pontida, e averne la
vita de’ monaci ribelli. Tutti i capi guelfi alla
terribile minaccia che si propagò del Visconte
contro il famoso monastero, accorsero alla difesa
di esso, pronti a sagrificarvi la vita. Pinamonte
e il sire d’Endenna calarono frettolosi
a quella volta colle masnade montanare.
Ma Bernabò, avanzandosi da Almenno, mosse
alla loro volta, e scontratisi presso Palazzago,
nacque un terribile combattimento. Questa fiata
però i montanari e tutte le bande guelfe n’andarono
vinte e sbaragliate. V’aveva una lancia tra
quelle de’ cavalieri del Visconte, che sì furiosamente
s’adoperava contro gli uomini dell’Imagna,
che ben vedevasi esserne guidati i
colpi da un desiderio più ardente, che il fervor
bellicoso. Era quella di Bertramo Dalmasano,
il figlio dell’estinto Enguerrando, sire
di Clanezzo.
</p>

<p>
<span class="pagenum" id="Page_81">[81]</span>
</p>

<p>
I capi guelfi con Pinamonte e il cavaliere
d’Endenna in numero d’oltre settanta, dopo
la loro disfatta di Palazzago si gettarono
nel monastero di Pontida, e si prepararono
a disperata difesa. Bernabò, circondato strettamente
il chiostro, fece trasportare le macchine
belliche per atterrarne le mura. Vedendosi
ridotti a inevitabile estremità i monaci
persuasero i combattenti ad arrendersi.
Venutisi a parlamento, Bernabò promise salva
ad essi la vita; ma colla perfidia di que’ barbari
tempi, quando le porte ne furono disserrate,
e le sue soldatesche penetratevi ebbero
nelle mani i cenobiti ed i guerrieri difensori,
il Visconte fece i monaci crudelmente
trucidare. De’ capi guelfi poi molti perirono
nei tormenti; ad alcuni pochi più doviziosi
accordò riscattarsi con ingenti somme; altri
diè prigionieri in mano ai Ghibellini, loro
spietati nemici, onde ne disponessero a piacimento.
Il monastero venne poscia abbandonato
alla soldatesca che ne consumò il
<span class="pagenum" id="Page_82">[82]</span>
saccheggio, ed indi fu dato in preda alle fiamme<a class="tag" id="tag22" href="#note22">[22]</a>.
</p>

<p>
Solo andarono immuni dal sacrilego depredare
e dall’incendio, i corpi di sant’Alberto
e dei beati Tito ed Enrico i quali stavano in
quel chiostro deposti, ed in grande venerazione
tenuti. Venne il vescovo di Bergamo Lanfranco
a raccogliere quelle sacre ossa dalle mani dei
militi, e colle confraternite a lungo seguito di
chierici e regolari ne eseguì in solenne modo
il trasporto alla città, ove furono racchiusi in
un’ara di santa Maria maggiore. Per tre giorni
il popolo accorse nella chiesa ad onorare quegli
umani avanzi tramutati dalle loro pristine
sedi, e poteva innanzi ad essi meditare quanto
erano terribili i frutti dell’odio e della vendetta
nelle cittadine fazioni.
</p>

<p>
Il cavaliero Merino l’Olmo, il valoroso e fido
sire d’Endenna, aveva lasciata, combattendo
entro il chiostro, la vita. Più sventurato Pinamonte
<span class="pagenum" id="Page_83">[83]</span>
da Capizzone, l’eroe dell’Imagna, carico
di catene varcò le soglie del castello di Clanezzo
ivi trascinato prigioniero dal nuovo sire
Bertramo Dalmasano, che lo volle avere da
Bernabò in potere e che aveva a vendicare in
lui il versato sangue paterno.
</p>

<hr class="tiny">

<p>
Di questi nostri dì chi s’avvia per la comoda
ed ampia strada aperta all’interno della
Valle Brembana, ove le salubri acque di san
Pellegrino, chiamano ne’ giorni estivi numerose
cittadinesche brigate, vede poco dentro
dall’ingresso della valle sulla destra del fiume
un poggio, che alberi pittorescamente aggruppati,
che fiori, che viottoli, che elegante belvedere,
mostrano foggiato ad amenissimo giardino.
Biancheggia un’ampia casa al di là del
giardino, e a piè di esso v’ha l’arco d’un antico
ponte sotto cui passa un torrente che
versa le sue acque nel Brembo. Quel torrente
è l’Imagna, quella casa il castello di Clanezzo;
<span class="pagenum" id="Page_84">[84]</span>
e il poggio, sì vago di presente e gradito
soggiorno, iva tutto coperto d’opere fortalizie.
Sorge ora un grazioso <i>caffehaus</i> nel
giardino là dove eravi il gheffo per le scolte, e
il luogo serba tuttavia il nome di <i>sentinella</i>. Ivi
chi lo eresse, gentile amatore della natura e
della storia, vi depose verrettoni, pugnali e
picche, e chiovi a larghe capocchie, ch’egli
stesso raccolse tra le ruine dell’antica rocca
d’Ubione, di cui sull’alta vetta del monte tutta
scoprì le fondamenta, e pose una iscrizione
ad indicarlo ai visitatori.
</p>

<p>
Nel luogo stesso a riscontro di quella ove
è detto dell’armi rinvenute sepolte ne’ ruderi
della sfasciata rocca, quest’altra iscrizione si
legge che noi riportiamo affinchè serva a compimento
del nostro racconto<a class="tag" id="tag23" href="#note23">[23]</a>.
</p>

<p>
«Era a mezzo il suo corso la notte del 20
marzo del 1393. Le acque de’ fiumi ripetevano
nel loro seno l’argenteo disco della
<span class="pagenum" id="Page_85">[85]</span>
luna, che brillava in un purissimo azzurro.
Da questa torricciuola la scolta vegliava
alla sicurezza del Castello. Improvvisamente
dall’opposta sommità del ponte si mostra
agli occhi della sentinella un forte drappello
di valligiani d’Imagna. La campana
d’allarme tosto ha rimbombato fra le rupi
della valle, ed il suo squillo funesto e prolungato
ha risvegliato gli abitanti del villaggio.
Bertramo Dalmasano, signore di Clanezzo,
accorso alla testa de’ suoi armigeri,
opponeva vigorosa resistenza al nemico, che
<span class="pagenum" id="Page_86">[86]</span>
già atterrava i ferrei cancelli del ponte; ma
colpito l’animoso ghibellino da un dardo
avvelenato, periva vittima del disperato suo
coraggio. Il prigioniero, che gemeva sepolto
nel carcere solitario del castello, a tale novella
preso da feroce gioja, scuoteva le sue
catene; sul suo pallido e corrugato volto
succedeva al pianto il truce sorriso della
vendetta, e dolce gli scendeva al cuore la
speranza di rivedere ancora la luce del giorno,
ed i patrj lari».
</p>

<p class="pad2 center large">FINE.
</p>

<div class="chapter">
<p>
<span class="pagenum" id="Page_87">[87]</span>
</p>

<h2 id="edemondo">EDEMONDO
ED ADELASIA
<span class="smaller">O
LA TORRE DI GOMBITO</span></h2>

<p class="center">
EPISODIO DELLE FAZIONI BERGAMASCHE.
</p>
</div>

<div class="poem-container">
<div class="poem inl"><div class="stanza">
<p class="i01">Dimessi gli odii antichi e l’ire acerbe</p>
<p class="i02">  Segnar con viva religion nel core</p>
<p class="i02">  La desiata pace del Signore.</p>
<p class="i08">              <span class="smcap">I Guelfi.</span> Poema.</p>
</div></div>
</div>

<p>
Ardito monumento di feroci tempi sorge quasi
nel centro dell’alta città di Bergamo, una quadrata
elevatissima torre contesta di grossi massi
petrosi, che lungi vedesi dal piano giganteggiare
sulla linea degli edificii come un ricordo
severo, una minaccia di trapassate età fatta
solida, inalterabile. Presso la sommità di quella
<span class="pagenum" id="Page_88">[88]</span>
torre s’apre in ciascuno dei quattro lati un
pertugio o finestretta oblunga, arcuata, che al
guardarla dal basso ha l’apparenza di semplice
fenditura. Nell’epoca di cui intendiamo parlare,
cioè nell’anno 1306, una ferriata di
grosse barre era apposta ad ognuno di que’
fori e ne divideva l’angusto vano in più piccioli
spazj.
</p>

<p>
Sul cadere del giorno 24 d’agosto dell’anno
sopra annunziato chi dalle vie vicine avesse
mirato attentamente all’alto della torre, avrebbe
veduto tra le ferree spranghe della finestretta
dal lato occidentale apparire la faccia d’un
giovine prigioniero che stava immoto contemplando
il tramonto del sole.
</p>

<p>
Trovavasi infatti colà un misero, ancora
nella più fresca età della vita, che dotato di
prodigiosa attività e tutto fuoco nell’anima, era
condannato a consumarsi in fatale inerzia entro
quelle ristrette e tremende pareti, caduto
ahi! troppo immaturamente, in potere di un
nemico, più fiero e implacabile per essere suo
stesso concittadino. Aveva quel prigioniero pallido
<span class="pagenum" id="Page_89">[89]</span>
il viso, nerissimi gli occhi, e cadente lungo
le tempia la bruna ed inanellata capellatura;
stava allora curvato al sasso, collocate l’uno
sull’altro le braccia e il mento appoggiato
sul pugno della destra mano, fiso mirando il
gradato scemarsi della viva luce del giorno, e il
vibrare degli ultimi raggi lungo la fuga di
colline, che si stendono a ponente della città
sin dove avvalla il Brembo. Vedeva egli i
castelli sulle prominenze lontane disegnarsi in
nero contro lo splendido occidente, e passare
in taluni di essi per opposte aperture una striscia
di luce, che raffigurava entro le vetriate
un incendio.
</p>

<p>
Quando tutto quell’ardente chiarore si andò
temprando in una tinta argentina, che mano
mano moriva nell’azzurro sempre più cupo
del cielo, su cui veniva dominando la sera,
il prigioniero si rizzò, e più dura, più angosciosa
si scrisse ne’ suoi bei lineamenti la pena,
alla quale quel luminoso spettacolo aveva recati
alcuni momenti di tregua.
</p>

<p>
Dalle sottoposte chiese sì della città, che dei
<span class="pagenum" id="Page_90">[90]</span>
borghi, cominciò in quel mentre a salire là
su il suono de’ tocchi dell’<i>Ave-Maria</i>. Al mesto
rimbombo di quel pietoso invito a rivolgersi
a Dio, si concentrò lo sconsolato in sè
stesso, ed alzò poscia supplicante lo sguardo,
lasciando giù cadere le braccia con giunte le
mani. Parve pronunciasse una preghiera, ma
non ne raccolse giovamento alla quiete dell’animo,
poichè d’improvviso fece un moto
di sdegno e proruppe in tronche parole di
rabbia e minaccia. Acquetatosi di nuovo s’appressò
al suo giaciglio, e su vi si abbandonò
rimanendovi supino in riposo; ma dopo pochi
momenti incominciò ad agitarsi, e crescendo
in lui la smania, vi si arrotolò singhiozzando
disperatamente. Riavutosi da quell’impeto
sfrenato di dolore, si sollevò a sedere,
indi inclinossi da un lato, piegò il capo e rimase
sorretto sulle braccia che stese a puntellare
la persona. Così stette a lungo assorto in tetri
pensamenti, senza trarre pressochè il respiro,
immobile al paro dell’effigie marmorea
del gladiatore moribondo di cui imitava la
<span class="pagenum" id="Page_91">[91]</span>
posa. Elevata alfine la testa osservò che riflettevansi
in chiaro sulla volta del suo carcere
le quadrate partizioni della finestra aperta
dal lato orientale. Comprese che spuntava la
luna, si rialzò, e s’affacciò a quel pertugio.
</p>

<p>
Di retro ai colli che limitano la veduta
verso Brescia, veniva alzandosi, e sorgendo
s’allargava smisuratamente in sua pienezza
l’astro della notte. Allorchè fu tutto sull’alto
del prominente colle a cui pareva appoggiarsi
col lembo inferiore, si mostrò rosseggiante, e
venendo da alcune brune strisce di vaganti
nebbie bizzarramente tratteggiato, all’attristata
fantasia del prigioniero, il disco lunare, prese
aspetto dell’umana faccia d’un beffardo spirito
nimico, apparso a far più crude col suo reo
influsso le sciagure umane, sembrando a lui
che quel fantastico volto, acceso da sinistro
fuoco, guardasse a sghembo giù giù per la pianura
e si scorciasse in un pingue diabolico
riso, come una strana creazione venuta dalla
profondità de’ cieli o sorta dall’inferno a spaventare
i viventi.
</p>

<p>
<span class="pagenum" id="Page_92">[92]</span>
</p>

<p>
Ma ben presto quando uscita da bassi vapori
la luna s’elevò pel firmamento in sua
limpida carriera, la doglia nell’anima del misero
si mitigò, e s’addolciva l’acerbità de’ suoi
mali, come dolce era il chiarore che si diffuse,
soavemente investendo le cose e spirando una
calma universale.
</p>

<p>
All’ora stessa e dagli stessi raggi di luna
illuminato andava lento e meditabondo, mutando
i passi sotto il porticato del convento
de’ frati Minori di san Francesco (prossimo all’antica
Rocca) uno di que’ Padri, di veneranda
presenza, ed il soggetto de’ suoi intensi pensamenti
era quello stesso prigioniero della Torre.
Di quando in quando accanto alle nicchie
delle arche segnate da stemmi gentilizj, e guerreschi,
ove dormivano antichi prodi, quel monaco
arrestava il piede e sfuggivagli dalle labbra
il nome d’Edemondo.
</p>

<p>
Portava egli a quel giovine affetto più che
paterno, poichè era stato quegli che fino dai
primi anni dell’infanzia aveva preso con assidui
insegnamenti ad informargli lo spirito alla
<span class="pagenum" id="Page_93">[93]</span>
sapienza ed alla virtù. Nato da una di lui
sorella, il cui sposo appena celebrate le nozze
erasi ravvolto nel turbine delle civili discordie,
Edemondo venne abbandonato alle sole cure
della madre, la quale riposto ogni amor suo
in quell’unico figliuolo, non sapendo di qual
maniera meglio sottrarlo agli instanti perigli da
cui era minacciata l’intera sua famiglia, affidollo
lagrimando al fratello, la cui religiosa
condizione lo faceva ire immune dall’odio degli
avversi partiti. Ad onta però de’ pacifici sensi
che lo zio, cedendo benanco alle calde preghiere
della madre, cercava stillare in esso lui,
Edemondo, tocco appena l’età che gli fece
atto il braccio a trattare il ferro e forte il
petto a reggere un corsaletto d’acciajo, infiammato
dai continui racconti de’ fatti guerreschi,
che incessantemente si succedevano nella
sua contrada, anelò prendervi parte, mischiandosi
all’altra gioventù bellicosa; onde eluse
la vigilanza dello zio, gittossi al partito dei
Ghibellini ai quali erasi unito il padre suo,
e giurò ai Guelfi sterminio e morte.
</p>

<p>
<span class="pagenum" id="Page_94">[94]</span>
</p>

<p>
Invano tentò il buon Frate richiamarlo alla
quiete claustrale ed ai placidi studj; chè quell’anima
bollente dal paterno esempio infiammata,
non spirava che zuffe e battaglie, onde
lo zio confortando il trepidante animo della
sorella, altro non poteva che invocare dal cielo
al nipote protezione e difesa nei continui cimenti
in cui si scagliava.
</p>

<p>
Era sede de’ Ghibellini la terra di Martinengo,
tenevano la città di Bergamo i Guelfi.
Molte fierissime zuffe impegnaronsi tra essi,
ed una delle più accanite avvenne allo scontrarsi
delle schiere avversarie sulle sponde del
Serio. — Per quale cagione mai il valente
Edemondo, la più vigorosa spada di sua bandiera,
si lasciò allora atterrare da un audace
nemico, anzi che toglierli com’era in suo potere
la vita? — Ciò era un arcano sepolto ne’
più profondi recessi del suo cuore, e che quasi
a sè stesso non osava rivelare. Preso prigioniero
fu tradotto in Bergamo, e serrato alla sommità
di quella Torre, entro la quale già da
più mesi languiva.
</p>

<p>
<span class="pagenum" id="Page_95">[95]</span>
</p>

<p>
Nel padre suo non produsse tale evento che
un accrescimento di sdegno, e il fermo proposito
di trarne clamorosa vendetta. Saputosi dallo
zio la fatale novella della cattività di Edemondo,
che ne condusse la madre all’orlo
del sepolcro, non ignara che dalla prigionia
alla morte era di que’ tempi un sol passo, tutto
pose il buon Frate in opera per riscattarlo.
Ma andate fallite erano le più diligenti cure
e le sue vive istanze, poichè l’inflessibile cuore
del fiero Guelfo, di cui il giovine stava nelle mani,
non udiva intercessione, nè sentiva pietà. Più
che in altro trascorso giorno poi trovavasi
quella sera l’animo del Frate in ambascia per
Edemondo, poichè durante il dì medesimo, in
altre torri de’ Guelfi alcuni infelici prigionieri
Ghibellini erano stati con tormentosa morte
fatti perire, ed aveva potuto non senza raccapriccio
penetrare, comperando da uno sgherro
il secreto, che orrendi apparati si disponevano
pure nel sotterraneo della torre che chiudeva
Edemondo. Aggirandosi il Francescano solitario
sotto quegli archi dopo avere a lungo meditato,
<span class="pagenum" id="Page_96">[96]</span>
onde rinvenire se stato pur fosse possibile un
pronto riparo al crudele minacciato disastro,
invocando con calorose preci nuovi lumi dal
celeste suo Patrono, parve che una istantanea
ispirazione gli irradiasse la mente, poichè dopo
essersi arrestato per brevi momenti, affrettò
d’un subito i passi, abbandonando gli archi
del portico e salì alla cella del padre Stefano
da Vimercato, guardiano del convento. Indi
a poco discesi insieme i due frati uscirono in
quell’ora inconsueta dal chiostro, e calati per
un viottolo alla chiesa di sant’Agostino, confabulando
a piana voce, si diressero sotto le
antiche mura al monastero dei padri Domenicani,
che s’elevava di quell’epoca sullo spianato
che è davanti la chiesiuola della Madonna
presso san Giacomo, luogo nel quale i Veneziani
alcuni secoli dopo, atterrato il chiostro, eressero
batterie, siccome punto avanzato delle ampie
fortificazioni di cui la città intera vollero
circondata.
</p>

<p>
Durante il corso della stessa notte anche là
nel castello di Martinengo ove dominavano i
<span class="pagenum" id="Page_97">[97]</span>
Ghibellini, altre vittime di quell’ira faziosa languivano
sotto il carco delle più lugubri idee.
Nel massiccio e gretto muro che stava di contro
alla parte esteriore dell’abside della cappella ed
al ricinto che chiudeva il cortile o piazza d’armi
di quel castello, s’apriva un verone allora di
recente per gran parte murato, sì che non offriva
libero ingresso alla luce che presso alla volta
ov’erano due archi di sesto acuto divisi da
arabeschi traforati. Di tal modo erasi cangiata
la sala, a cui rispondeva il verone stesso,
in un carcere per racchiudervi un vecchio di
cadente età ed una tenera fanciulla, i quali
nel momento di cui parliamo trovavansi da poco
ivi gementi. Erano i dominatori del castello
giunti a tal grado di barbarie da caricare le
braccia ed i piedi del misero vecchio di pesanti
catene. Giaceva esso in quell’ora della
notte steso sul letto, posata su ruvido guanciale
la testa sparsa di radi capegli, candidi
come la lunga barba che gli scendeva dal
mento. A piedi del letto sedeva la giovinetta
<span class="pagenum" id="Page_98">[98]</span>
Adelasia, a cui ogni sospiro dell’avo, precipitato
a tanto miseranda condizione, recava
al petto una nuova ferita. Contava essa appena
i tre lustri, angelici erano i suoi
tratti, sebbene affievolita, estenuata, ne
avesse il dolore la bella persona. Allentate
teneva le treccie e giù in gran parte trascorrenti
per le spalle; aveva piegati gli
occhi al suolo, e posate in grembo le mani
assorta forse in qualche commovente memoria
de’ suoi giorni felici. Un raggio di luna penetrando
dall’alto del verone veniva intero
a cadere su di lei e ne rischiarava colla pallente
luce i dolci contorni.
</p>

<p>
Richiamata a sè stessa dalle vive rimembranze
a cui la traevano il cuore e la fantasia, badò
con ansia al vecchio e s’accorse che erasi
assopito in profondo sonno. Ringraziò tacitamente
il cielo di quel benefico ristoro all’infelice,
indi si diede a ripensare. Ma fosse il
commovimento a cui con maggior efficacia la
dispose la fervida preghiera elevata a Dio per
<span class="pagenum" id="Page_99">[99]</span>
riconoscenza, fosse un angoscioso ritorno sovra
sè stessa ed il crudele suo stato, fosse una più
tenera cagione, abbondanti lagrime le sgorgarono
improvvisamente dal ciglio, ed a frenare
i propri singulti, che destar potevano il vegliardo
dormente, comprimeva le labbra con
entrambe le mani che inondavansi del suo
pianto.
</p>

<p>
Ed oh per qual cagione mai ad un tratto
si scuote, e porge intenta l’orecchio? — È lo
scalpitare di un cavallo accorrente; innalzasi
il grido delle scolte — s’appressa il cavallo
alle mura — «Chi mai sarà? (ella dice fra sè
stessa) Oh! recasse almeno una novella felice!» — Ma
il cavallo trascorre, — è trapassato — torna
a regnare come prima solenne
il silenzio.
</p>

<p>
Un’ora dopo il prigioniero nella Torre di
Bergamo, i cui sonni erano stati brevi ed
agitati, essendo sorto, affacciatosi alla ferriata
di sua finestra dal lato meridionale, vedeva
lungo una delle strade della pianura apparire
e nascondersi fra i rami delle piante un non
<span class="pagenum" id="Page_100">[100]</span>
so che di lucente che s’andava appressando
alla città; erano i riflessi di una lucida armatura,
era un guerriero che veniva precipitando
il corso a quella volta.
</p>

<hr class="tiny">

<p>
Spettava a Filippo Colleoni la Torre, ed
accanto vi sorgeva il palazzo di quel temuto
capo de’ Guelfi.
</p>

<p>
Fu innanzi l’abitazione di lui, che balzò d’arcioni
il sopravvenuto guerriero, a cui da’ vigili
custodi vennero prontamente spalancate
le porte, e l’inaspettato suo arrivo di tal ora
mise in grave agitazione tutti gli abitatori.
Egli era desso Ubaldo Vertua l’uno de’ valorosi
seguaci della fazione, e stretto al Colleoni
dall’amistà più fida. Disse recare importantissimo
annunzio, e introdotto in una delle sale
superiori del palazzo, si vide ben tosto comparire
innanzi sollecito l’amico a cui, benchè
quasi gliene mancasse il cuore, narrò
l’infaustissimo evento che lo aveva fatto accorrere
precipitoso in Bergamo.
</p>

<p>
<span class="pagenum" id="Page_101">[101]</span>
</p>

<p>
All’udire l’inaspettata notizia, i tratti del
Colleoni naturalmente severi, si fecero lividi
e contraffatti, gli divennero pallide e tremanti
le labbra, e gli gocciò gelato sudore
dalla fronte. Anche sui bruni lineamenti
del Vertua, chiusi nel cerchio di ferro che
formava serraglia alla visiera allora elevata
sull’elmo, stava scolpita l’espressione d’una
amarezza profonda, che annunziava quanto
cordoglio a lui pure cagionasse la novella
di cui era venuto apportatore. Sedevano que’
due l’uno a fronte all’altro, e li rischiarava
il lume d’una lampada posata sovra
una tavola ad essi vicina, mancando ancor
più di un’ora allo spuntar del giorno.
</p>

<p>
Era Colleoni rimasto immobile quasi stordito
dall’orrendo racconto; teneva le braccia
compresse fortemente al seno, e girava di
quando in quando gli occhi smarriti che poi
volgeva fisi al suolo. Scorgevasi che lo premeva
una intensa angoscia, e che i suoi
pensieri andavano travolti da un turbine di
funeste immagini. Il guerriero rispettava quel
<span class="pagenum" id="Page_102">[102]</span>
silenzio indicatore della violente lotta interna
de’ più possenti affetti del cuore, mortalmente
vulnerati sin negli intimi loro recessi.
</p>

<p>
«Mio padre!... mia figlia!... la mia Adelasia!...
in loro potere?... (esclamò alfine Colleoni)
in potere d’Alberigo? di quell’empio senza religione,
senza fede?... È vero anch’io ho nelle
mani un Suardi e potrò pagarmi di sangue
stilla per stilla, ma intanto oh cielo! che mai
sarà di loro in questo momento? Chi sa a
quali strazii li sottopongono! Ed io li ho lasciati
senza difesa nelle mie case d’Iseo!...
Oh me incauto! me infelicissimo!...» — e
profferendo quest’ultime parole balzò in piedi
urlando e percuotendosi disperatamente la
fronte. Ubaldo Vertua levatosi esso pure gli
si fece d’appresso e posandogli sulla spalla la
mano tuttavia coperta dal guanto di ferro — «Amico
(disse con grave accento) non perdiamo
in vani lamenti questi istanti preziosi.
Fa duopo cercare per quanto ci fia possibile
un pronto riparo a tanta sventura. Se opera
di spada fosse stata valevole, se fosse bastato
<span class="pagenum" id="Page_103">[103]</span>
l’andar incontro a qualunque periglio,
non m’avresti veduto comparirti avanti senza
ricondurre nelle tue braccia il padre e la
figlia... Filippo tu mi conosci...?
</p>

<p>
«Oh sì! cento volte esperimentai la tua
amistà, il tuo valore. Ubaldo, io t’amo come
fratello... che dico?... come figlio...! Ohimè! e
non dovevi tu essere veracemente mio figlio?
non è per te la mano della mia Adelasia? se
non fossero state quest’ultime maledette discordie
che ci tolsero di compiere riposatamente
i nostri disegni, essa non si direbbe già
tua, non sarebbe già entrata nelle tue case?...
Salvala per pietà! salvami la figlia, salvami
il padre! egli sì vecchio, e venerando, e, oh
dio! la sua canizie è forse in quest’istante calpesta,
colma d’obbrobrio dal mio nemico!...
No, io non potrò espiare giammai una colpa sì
atroce; io li ho abbandonati indifesi, io
sono la causa del loro supplizio!...
</p>

<p>
Così parlando Colleoni mostravasi in preda
a tutte le smanie della disperazione, se non
<span class="pagenum" id="Page_104">[104]</span>
che il guerriero tenendosegli costantemente
d’appresso, con parole temperate alla dolcezza,
al conforto, poco a poco lo richiamò
in sè medesimo, di modo che, mitigato in
lui quel forsennato eccesso fu vinto da una
commozione profonda, e s’abbandonò singhiozzando
sul petto dell’amico, che lo sostenne
e lo strinse affettuosamente al cuore — «No,
tu non devi accusar te stesso
(disse egli). Qual colpa è mai la tua, se
essi furono per sorpresa assaliti in Iseo, e
trascinati dal Suardi prigioni a Martinengo?
Non li avevi tu tolti da Lovere, stimandoli
colà mal sicuri dalle bande di Valcamonica,
e non li ponesti in Iseo sotto la custodia
di Ferrino, uno de’ più valenti di nostra fazione?
Chi potrà accusar te, se Ferrino fu
traditore, e compro dall’oro ghibellino, lasciò
che Suardi penetrasse nelle tue soglie e s’impossessasse
de’ tuoi?...
</p>

<p>
— Ferrino! l’infamia de’ Guelfi! egli sconterà
colla vita il tradimento, od io non sono
<span class="pagenum" id="Page_105">[105]</span>
Filippo Colleoni!» — così egli disse con voce
cupa e minacciosa, sollevando la destra come
se stringesse un pugnale.
</p>

<p>
— Ora ti calma. Suardi non avrà osato
bagnarsi del sangue di tuo padre e di tua
figlia. No, pensando che la mano di Ubaldo
Vertua può stringere un ferro, Alberigo
non avrà avuto ardimento di giungere a
tanto eccesso. Su dunque troviam modo di
togliergli di mano la preda.
</p>

<p>
— Ma come mai riuscirvi? Troppo forte
e ben munito è il Castello di Martinengo e
tu sai che le sue mura furono per noi sin
ora inespugnabili. Ed, ohimè! se pure ci recassimo
ad assalirlo mi parrebbe che ogni
nostro colpo di balestra venisse ricambiato
con un colpo di pugnale nel loro cuore.
</p>

<p>
— Ma e non dicesti tu ch’hai prigioniero
un Suardi?» — chiese Ubaldo con accenti precipitosi
come se gli fosse di subito balenato
alla mente un felice pensiero.
</p>

<p>
— Sì!.., sì... un Suardi... Edemondo suo
<span class="pagenum" id="Page_106">[106]</span>
figlio... suo figlio stesso!» — esclamò Colleoni
con gioja feroce.
</p>

<p>
— I tuoi sono salvi (gridò Ubaldo abbracciandolo)
Mi recherò io medesimo messaggiero,
onde proporre ad Alberigo lo scambio.
Potrebbe egli esitare ad accettarlo se
tu v’acconsenti?
</p>

<p>
— Suo figlio e dieci prigionieri ghibellini
a sua scelta» — profferì con trasporto Colleoni.
Ma quasi nell’istante medesimo concentrandosi
in un’amara riflessione, soggiunse
dolente. — Ma come mai? andresti tu stesso
a parlamento colà? tu, dentro il suo Castello
a darti in suo potere? Non sai dunque quanta
sia la perfidia di quell’anima iniqua e che
nessun sacramento gli torrebbe di levarti la
libertà o la vita? No, amico, io non posso
concederlo, un altro...
</p>

<p>
— Mai — pronunciò interrompendolo con
forza Ubaldo — Voglio andarvi io stesso. Alberigo
fu un giorno mio compagno in guerra.
Noi pugnammo l’uno a fianco dell’altro per
<span class="pagenum" id="Page_107">[107]</span>
la libertà della nostra terra, quando la patria
non aveva che una bandiera, or benchè mi
sia nimico, sacra è per sempre la fratellanza
dell’armi, ed ei non può offendermi che in
campo aperto o chiuso con armi leali senza
malie o tradimenti, ed io starò sicuro al suo
cospetto e in mezzo a’ suoi come tra le pareti
del mio proprio castello».
</p>

<p>
Colleoni nulla seppe rispondere a sì generose
parole. Gli si gettò di nuovo singhiozzando
al seno, e reiterando gli amplessi, mischiava
l’espressione della sua riconoscenza
alli scongiuri più caldi di salvargli il padre
e la figlia, secondo che lo ispirava o la speranza
o il terrore intorno alla riuscita della
proposta dell’intrepido amico.
</p>

<p>
Il dì seguente sul volgere del tramonto
l’ardimentoso e magnanimo Ubaldo s’appressava
al Castello di Martinengo. Tinte dagli
ultimi raggi del sole rosseggiavano al suo
sguardo le alte bastite e le merlate torri su
cui vedevansi lucicare le lance degli uomini
d’armi passeggianti in vedetta. L’imponente
<span class="pagenum" id="Page_108">[108]</span>
aspetto del forte castello del suo nimico non
fece che il guerriero rimanesse un istante in
dubitanza del progredire, ch’egli anzi avviò
diritto il destriero alla volta dell’entrata, e
s’avanzò tra il vallo che ne formava gli
approcci, pervenendo ad una torre, la quale
sorgeva al di qua dell’ampio fossato che
circuiva il castello e ne chiudeva il varco.
La porta di quella torre andava chiusa da
ferrata imposta, ed a lato di essa vedevasi
un’angusta porticella non meno saldamente
serrata, al di sopra della quale nel ruvido
ed erto muro s’apriva uno spiraglio, che
non sapevasi se meglio dire una fenestretta
od una feritoja.
</p>

<p>
Appena Ubaldo ebbe arrestato davanti a
quella porta il palafreno, che udì la sentinella
dall’alto richiederlo chi fosse e che
volesse. Egli rispose nomandosi, e disse se
venire per faccenda d’alto momento e voler
essere guidato innanzi ad Alberigo Suardi. Si
ritrasse il soldato dal pertugio, e tostamente
s’udì un interno chiedere e rispondere di
<span class="pagenum" id="Page_109">[109]</span>
persone diverse. Tacquero alquanto quelle
voci, indi s’intesero elevarsi di nuovo; poscia
vi tenne dietro un cigolìo d’argani, e si
vide la imposta della maggior porta, ch’era
una saracinesca a cataratta sollevarsi dal suolo
grado grado e penetrare nella volta, alzandosi
tanto da ammettere dentro il Cavaliero, dietro
cui tornò immantinenti a piombar giù
con formidabile scroscio, racchiudendo come
prima pesantemente la porta. Ubaldo trovossi
dentro un atrio tenebroso, serrato fra
la saracinesca ed una porta opposta chiusa
a battenti.
</p>

<p>
Nell’oscurità quasi compiuta in cui stava
ravvolto, poichè colà non penetrava che lievissimo
barlume dall’alto, ad Ubaldo parve vedere
uomini armati aggruppati a lui d’intorno,
silenti come ombre minacciose, di cui
distingueva gli sguardi fisi immobilmente su
di lui. Ogni cuore meno ardito e fermo del
suo sarebbe stato colto da un fremito involontario
di terrore, trovandosi in quelle tenebre
entro angusto spazio, ricinto da un’arcana
<span class="pagenum" id="Page_110">[110]</span>
congrega di feroci avversarii; ma a quell’anima
era ignoto che fosse timore, ed essa vi
stava salda e imperturbata, piena di valentía
e di quella fede cavalleresca che era la seconda
religione de’ tempi. Vennero spalancati i battenti
della porta a lui dinanzi ed ei mirossi
di fronte al di là del fossato le erette mura
del Castello di cui aveva in prospetto l’entrata,
alla quale formava imposta il ponte levatoio
che stava rialzato. Però quasi nello stesso
istante si smossero dalle loro alte nicchie le
travi, e sospeso alle catene mirò calare lentamente
il ponte; che venne a posarsi sul margine
del petrone che formava sporto alla
soglia dell’atrio della torre, offerendo così agevole
il passaggio alla fortezza. Mosse tosto
Ubaldo il destriero, sotto le cui zampe ferrate
rimbombò eccheggiando quel ponte, il quale,
tocco ch’egli ebbe il limitare interno del
Castello, venne di nuovo rapidamente tratto
in alto, e fu al tempo stesso racchiusa coi
battenti la porta della torre.
</p>

<p>
Il troppo fidente e generoso Ubaldo fu
<span class="pagenum" id="Page_111">[111]</span>
atteso vanamente in Bergamo quella notte e
tutta la domane da Filippo Colleoni consumato
dall’ardore d’una sfrenata impazienza. Al nuovo
sorgere del dì non vedendolo comparire, nè
dai messi che avevagli spedito incontro, udendone
annunziare l’arrivo, volgendo mille orrendi
dubbii nel pensiero, Colleoni risolse
partire egli stesso alla volta di Martinengo.
A tal arrischiata impresa però si opposero
vivamente i suoi fidi, uno de’ quali, il più
esperto, offrì di recarsi da un segreto partigiano
della fazione guelfa, il quale, ignoto
ai ghibellini, teneva dimora poco lungi dalla
terra istessa di Martinengo. Colleoni gli impose
di adoperarsi a tutt’uomo nel raccogliere
quante notizie mai venissero possibili,
onde scoprire ciò che fosse avvenuto di Ubaldo,
e quale potesse essere stata la sorte
de’ prigionieri. Partì con estrema sollecitudine
e segretezza l’esploratore alla volta di
Martinengo, ed al suo ritorno riferì ch’era
corsa voce infatti che un guerriero guelfo
fosse entrato nel castello de’ ghibellini, ma non
<span class="pagenum" id="Page_112">[112]</span>
essere stato più veduto ad uscire di là, e mirarsi
una bandiera nera sventolare inalberata
alla sommità della torre più alta.
</p>

<p>
Chi potrà mai descrivere il colpo recato
da tale annunzio nell’anima di Colleoni? Ei
cadde tramortito in braccio a’ suoi servi, la cui
desolazione giunse al colmo, poichè prolungandosi
in esso lui oltre misura quella crisi
funesta, stettero in forse gli si fosse spenta
la vita. Dopo alcun tempo però esso rinvenne,
e rimasto alquanto come trasognato, alla fin
fine si scosse, e le prime parole che gli uscirono
dal labbro, furono per chiedere la chiave
della Torre ove stava rinchiuso Edemondo.
Quando gli fu recata, esso d’un cenno congedò
tutti i suoi famigliari; fra i quali non vi
fu alcuno che, conoscendone l’indole estrema,
osasse insistere per rimanergli d’appresso.
</p>

<p>
Era sorta intanto la notte. Sepolta nel
silenzio e nel terrore stava quella casa ove
ognuno andava compreso dallo spavento d’un’alta
sciagura, fatta più tremenda dal dubbio
del fatale arcano che l’avvolgeva, di cui
<span class="pagenum" id="Page_113">[113]</span>
chi avrebbe avuto mai ardimento di squarciare
il velo?
</p>

<p>
Solo nelle appartate stanze erasi ritirato
Colleoni, e l’ore notturne ben lungi dal versare
in quell’anima lacerata alcuna stilla di pace o di
quiete, ne inasprivano a mille doppii la piaga.
Coperto da un pallore di morte, irti i capegli,
ora camminava esagitato, ora arrestavasi e
l’occhio gli diveniva vitreo, immoto, quasi
d’uomo che sogna. Trascorse alcun tempo
fra queste ansie crudeli, indi parve dar luogo
in lui la smania disperata, sì che si assise meditabondo,
e stette coll’anima affisa in un
pensiero. Ma d’uno slancio sorse esterrefatto
ed indi a poco in tuono cupo mormorò
fremendo: «<i>Sì! sangue per sangue</i>». Guardò
d’intorno a sè, diè mano ad un pugnale
che intromise nella cintura, e tolta la lampada
s’avviò a passi affrettati per un androne interno
che metteva capo all’uscio della torre,
lo schiuse ed entratovi montò le scale.
Mano mano però che vi saliva il mutare de’
suoi passi allentavasi, quasi andasse scemando
<span class="pagenum" id="Page_114">[114]</span>
a gradi la spiata furiosa che lo trasportava,
di modo che pervenuto alla sommità della
torre, presso la stanza del prigioniero, trattenne
il piede, come se una forza interna gli
vietasse di procedere più oltre. Benchè tostamente
la sua esitanza fosse vinta, egli ischiuse
lentamente l’imposta, vi penetrò avanzandosi
a passi misurati, e s’arrestò presso il letto, ove
mirò, non senza meraviglia, che Edemondo giaceva
immerso in profondo sonno.
</p>

<p>
Forse l’anima dell’infelice vagava fra dilette
immagini, inconscia, ahi troppo misera! dell’orrendo
fato che le soprastava! Colleoni facendosi
della destra scudo agli occhi contro
la luce della lampada che sorreggeva, ne
diresse il chiarore sul dormente, che stette a
lungo con cupo sguardo contemplando. Il giovine
posava supino, tutto nudo il costato, la
sinistra mano ripiegata sotto la testa, steso il
destro braccio lungo il corpo. Il lume della
lampada riflesso sì da vicino sulle carni del
di lui petto, mentre segnava colle ombre
i più lievi risentimenti della muscolatura,
<span class="pagenum" id="Page_115">[115]</span>
facevane spiccare il colorito, che dilicato e
vivo manifestava il rigoglioso refluire di una
vita fiorente. Leggerissimo era il suo respiro
e il seno v’acconsentiva alzandosi ed abbassandosi
con movimento pressochè impercettibile.
Colleoni teneva fisi, biechi ed ardenti
gli occhi sul giovine sepolto in sì confidente riposo,
e la sua mente ondeggiava divisa fra
contrarii pensieri. Già due volte la di lui mano
era corsa all’impugnatura dell’arma, e due
volte pentita erasene ritratta; alla terza come
se fossero apparsi ad attizzarlo i lacerati
cadaveri del padre e della figlia, brillò sguainato
il pugnale e ne scese rapida la punta al
petto di Edemondo — Ohimè!... per un
filo appena l’estremità del ferro non ne isfiorava
il candore, quando udendo sorgere improvviso
un rumore dal basso, Colleoni trattenne
il colpo che già inesorabilmente cadeva.
Era un battere replicato alla porta, un domandare
instantemente che s’aprisse. A Colleoni
entrò rapida in cuore una vaga speranza
per cui cedendo alla subita brama di sapere
<span class="pagenum" id="Page_116">[116]</span>
chi fosse, ripose il pugnale, ed Edemondo
destandosi dal suo profondo sonno, rimase
colpito da meraviglia e spavento nell’accorgersi
che spariva dal suo carcere un lume,
e nell’udire un sonante precipitar di passi
giù per le scale della torre, della quale sentì
racchiudere con violenza l’uscio di sotto.
</p>

<p>
Un monaco veniva frattanto introdotto dai
servi alla presenza di Colleoni.
</p>

<p>
— Giungo da Martinengo e... — (disse mal
traendo il respiro quel vecchio frate, il cui
pallore e lo scomposto aspetto annunziavano
il sostenuto affannoso affrettamento).
</p>

<p>
— Mio padre... mio padre... mia figlia...?
(l’interruppe con feroce grido Colleoni).
</p>

<p>
— Mio nipote... Edemondo...? (chiese il
monaco con voce non meno alterata).
</p>

<p>
— Edemondo vive (rispose Colleoni cercando
colla mano alla cintura il pugnale), sì
vive... ma i miei...
</p>

<p>
— I tuoi... vivono parimenti e se...
</p>

<p>
— Ed Ubaldo, il mio Ubaldo?
</p>

<p>
— Egli pure è salvo, e sta in tuo potere il
<span class="pagenum" id="Page_117">[117]</span>
farli liberi tutti ed abbracciarli tra poco in
questo stesso palazzo.&nbsp;—
</p>

<p>
Come sul mare livido per tempesta, brilla
dalle nubi squarciate un raggio di sole foriero
del serenarsi del cielo e della calma,
così queste brevi parole del monaco bastarono
ad irradiare l’anima del Colleoni e fugarne
la nera disperazione che vi regnava.
</p>

<p>
— Vive mio padre? mia figlia, il mio
Ubaldo vivono? ed io li vedrò qui tra poco?
Ma ascolto io il vero? Non m’ingannate voi? — e
nell’eccesso del contento Colleoni stringevasi
convulso al cuore la destra del Francescano,
il quale accertandolo della verità de’
suoi detti, si fece a narrargli come egli stesso
col padre Stefano da Vimercate e con due
frati Domenicani, si fosse recato a Martinengo,
e là congregati i principali della ghibellina
fazione, capo de’ quali era Alberigo Suardi,
perorassero in faccia a loro caldamente in
pro della pace e dalla riconciliazione delle
avverse parti, il cui osteggiare tornava sì
fatale a loro stessi, ed alla prosperità della
<span class="pagenum" id="Page_118">[118]</span>
patria comune. Ma sulle prime le loro parole
non partorirono effetto, poichè essendovi fra
gli adunati Ferrino da Iseo, uomo di scaltri
pensieri e sottile favellatore, costui vantandosi
d’avere abbandonato la parte guelfa siccome
composta di gente scellerata e servile, opponevasi
a tutta possa a che si venisse mai a
patti con essa. Egli vinse allora il partito, benchè
i monaci con santa arditezza imprecassero
sul suo capo la punizione del cielo per l’opera
iniqua con cui riusciva a tenere aperta la
cruenta piaga ch’essi forzavansi rimarginare.
S’aggiunse inoltre che essendosi nel dì successivo
al castello de’ ghibellini presentato il
guelfo guerriero Ubaldo Vertua con pacifica
missione, benchè vi fosse stato accolto amichevolmente
prevalse di nuovo il perfido parere
di Ferrino che non s’ascoltasse il Vertua, anzi
venisse posto come nimico in catene, lo che,
sebbene ripugnasse altamente al Suardi, venne
per la volontà dei più fatto eseguire. Ma
volle Iddio con terribile esempio manifestare
quanto detestasse sì inaudita infamia e slealtà;
<span class="pagenum" id="Page_119">[119]</span>
poichè il mattino seguente fu trovato Ferrino
steso sul suo letto tutto livido e nero, e già fatto
cadavere. Sì tremendo caso mise in cuor di
ciascuno un salutare terrore, per cui raccolti
di nuovo in adunanza i ghibellini convennero
in ciò che i monaci interpellati i guelfi concordemente
stabilissero i patti per ricomporre
ogni discordia fra le due parti, e per il
ritorno di essi ghibellini in Bergamo.
</p>

<p>
L’ansia crudelissima patita per la temuta
morte de’ suoi più cari, era stata di fiero
insegnamento a Filippo Colleoni sugli amari
frutti delle nimicizie cittadine, quindi prontamente
l’animo suo piegossi ai sensi di pace
che Iddio voleva. Venuto il chiaro giorno,
Colleoni adunò i capi della parte guelfa e
fece loro accogliere la proposta riconciliazione.
Coll’opera dello zio d’Edemondo e degli altri
monaci proseguirono le trattative e fu stabilito
il giorno che i ghibellini avrebbero
fatto il loro ingresso nella città e sarebbe
così cessata per sempre quell’ira faziosa che
aveva costato tante lagrime e tanto sangue.
</p>

<p>
<span class="pagenum" id="Page_120">[120]</span>
</p>

<p>
Nello stesso palazzo, nella stessa sala ove
aveva udita la crudele novella di loro cattività,
Filippo Colleoni, circondato da’ suoi,
vide alfine entrare il proprio padre, la figlia
Adelasia, il generoso Vertua, e venire con
essi Alberigo Suardi e molti di coloro che
aveva sempre considerati quali suoi più implacabili
nimici. I monaci stavano quivi e gli
uni e gli altri per sì fausta risoluzione con ogni
più sacra e lieta parola laudavano. Non giova
descrivere con quale trasporto di gioja Colleoni
si slanciò innanzi al genitore, alla figlia, l’uno
e l’altra stringendosi reiteratamente al cuore,
nel tempo stesso che Edemondo abbracciava
il padre suo, il fiero Suardi, il quale intendeva
in quell’istante la prima volta esservi ben altri
diletti che que’ sanguinosi dell’armi.
</p>

<p>
Commossi entrambi i due guerrieri sì lungamente
avversi, si guardarono miti, e avvicinatisi
alfine strinsero con tenerezza uno
presso all’altro quei petti, in cui tanto e
sì insaziabile sdegno era bollito.
</p>

<p>
Vertua pose il colmo alla sua magnanimità
<span class="pagenum" id="Page_121">[121]</span>
rinunziando alla mano d’Adelasia, che volle
fosse data al giovine Edemondo come arra
di pace; unendo di un tal nodo il sangue
de’ due più potenti capi avversarii. E non
era questo il loro secreto voto, la loro più
diletta speranza? Essi avevano vissuto vicino,
ed eransi secretamente amati, quando ignare
dell’ire future le due famiglie non si odiavano
ancora. Perchè il valente Edemondo
aveva sulle sponde del Serio risparmiata la
vita a Colleoni perigliando la sua? Egli non
aveva veduto nel nemico che il padre d’Adelasia,
e quella vita divenne sacra per lui!
</p>

<p>
La insperata pace e il ritorno de’ ghibellini
furono causa in Bergamo di giubilo universale.
In memoria poi di sì lieto evento
fu decretato (narra uno storico) che ogni
anno nel giorno solenne della Natività convenissero
i cittadini co’ loro parrochi a visitare
la chiesa di Santo Stefano, e dopo che
questa venne atterrata, si ordinò che tal visita
si facesse alla chiesa di Santa Maria Maggiore,
come sino all’anno 1630 si costumò.
</p>

<p class="pad2 center large">
FINE.
</p>

<div class="chapter">
<p>
<span class="pagenum" id="Page_122">[122]</span>
</p>

<h2 id="biscia">LA
BISCIA AMOROSA
<span class="smaller">DANZA MILANESE</span></h2>

<p class="center">
(ANNO 1580)
</p>
</div>

<div class="poem-container">
<div class="poem inl"><div class="stanza">
<p class="i01">Chi di saper desia</p>
<p class="i02">  Movere i passi ora veloci or lenti.</p>
<p class="i02">  Con grazia e leggiadria</p>
<p class="i02">  Concordi al suon de’ musici concenti,</p>
<p class="i02">  Miri la bella schiera</p>
<p class="i02">  Che con un dolce inchino, un giro, un passo</p>
<p class="i02">  Ferisce i cor di sasso,</p>
<p class="i02">  Ma di colpi sì cari e sì graditi</p>
<p class="i02">  Ch’ognor bramâr gli amanti esser feriti.</p>
<p class="i10">              <i>Madrigale</i></p>
<p class="i06">              <i>dell’Etereo Accademico Inquieto.</i></p>
</div></div>
</div>

<p>
In casa Sforza davasi una magnifica festa
da ballo. Affluivano sulla piazza di san Giovanni
alla Conca, ove sorge quel palazzo,
servi e valletti, precedendo colle torce i loro
signori. Nelle lettiche fiancheggiate da staffieri
muniti di fiaccole venivano le dame, altre
<span class="pagenum" id="Page_123">[123]</span>
dalla contrada di Zebedia, altre da quella de’
Nobili o dalla strada de’ Settali<a class="tag" id="tag24" href="#note24">[24]</a>; alcuni de’
gentiluomini giungevano a cavallo.
</p>

<p>
Sulla piazza era un mescolamento infinito
di persone, ed un immenso bisbiglio. La luce
di tanti lumi si rifletteva sui circostanti edificii
congiunta a quella che più viva e splendente
riboccava da tutte le finestre e dalla
gran porta del festante palazzo. Quel chiarore
riverberavasi da un lato sulle mura del
convento de’ Barnabiti di sant’Alessandro,
ch’era allora un basso e modesto edificio,
dall’altra parte diffondevasi sulla facciata della
chiesa di san Giovanni in Conca, e andava
perdendosi sulla torre di san Zenone, imbiancata
dal raggio della luna nascente, che
listavasi a traverso le gottiche arcate del portico,
il quale congiungeva la <i>Casa de’ cani</i>
col castello della torretta, antico monumento
della grandezza e potenza di Bernabò Visconti.
</p>

<p>
Sulla soglia della porta del palazzo Sforza
<span class="pagenum" id="Page_124">[124]</span>
erano quattro alabardieri che formavano ala,
e paggi e servi della casa in ricche assise
che introducevano gl’invitati; nell’atrio e per
lo scalone altri ve ne avevano che rispettosamente
facevangli passar oltre. Giungevano
continuamente dame e cavalieri; entravano a
due, a tre insieme i giovani patrizii, altri
silenziosi, altri chiacchierando, ridendo, o
vivacemente interpellandosi: tutti portavano la
cappa, il berretto con ala in giro strettissima,
e la spada; nel rimanente la foggia de’
loro vestimenti era svariatissima. Si videro
venire l’un dopo l’altro i giovani più conosciuti
nella città, sia per lo sfoggio degli abiti
e de’ cavalli, sia per l’ardimento nelle galanti
imprese, o pel numero de’ duelli: tale
celebrità se la dividevano allora un Lonato,
un Lampugnano, Costanzo d’Adda, Ermes
Visconte, Manfredo Poro, Triulzo, e i due
spagnuoli Camarasso e Cordova.
</p>

<p>
Le dame arrivavano ne’ più sfarzosi abbigliamenti
conducendovi le figlie e seguite dai
mariti. Vi si presentarono per le prime la
<span class="pagenum" id="Page_125">[125]</span>
Cicogna e l’Erba, i cui palazzi erano vicini: vi
venne la contessa Elena Archinto col conte
Orazio suo sposo, e la di lui sorella Massimilla
moglie di Battista Litta con tre leggiadre
nipoti; il conte Giovanni Arcimboldi vi
condusse la sua bella consorte Cassandra degli
Affaitati cremonese; Renato Borromeo, la sua
Ersilia dei duchi Farnesi, il barone Bonifazio
Visconti di Castelletto la sua Antonietta Cadamosta.
Livia Barbò venne insieme al marito
Galasso Landriani; i due senatori Marc’Antonio
Aresi e Lodovico Taverna v’accompagnarono
le mogli Ippolita Clara e Dorotea Filiodona,
entrambe madri di amabilissima prole.
L’elegante e spiritosa francese Claudia di
Saint-Germain sposa del Conte Giambattista
Arconati, la dignitosa Irene d’Avalos, la vezzosa
Deidamia Vistarini, Marcellina Balbiano
di Belgiojoso, Deianira Corio, Sigismonda
d’Este, Laura Gonzaga, Bianca Beccaria,
furono per avvenenza le più distinte tra quelle
che onorarono quel festoso convegno.
</p>

<p>
Le sale erano addobbate colla pompa che
<span class="pagenum" id="Page_126">[126]</span>
s’addiceva alla nobiltà ed alla ricchezza della
casa, non che al solenne impegno. Nelle prime
camere scorgevansi tutte le pareti coperte
di arazzi fiamminghi, altri istoriati, altri rappresentanti
ogni specie di frutti e d’animali,
trapunti con arte squisitissima; progredendo
miravansi stanze adorne di statue antiche, di
quadri, di tavole con vasi preziosi. La profusione
però dell’oro e dei lumi era nella
vastissima sala destinata al ballo: quivi lo
splendore dei doppieri e delle lampade veniva
moltiplicato da’ grandi specchi di Venezia,
oggetto a que’ tempi di sommo lusso, che pendevano
obbliqui alle pareti in ampie cornici.
</p>

<p>
Volgendo lo sguardo alla moltitudine che
spesseggiava sotto quella ricca vôlta, l’occhio
rimaneva abbagliato dalla quantità dei giojelli,
delle pietre preziose, de’ vezzi sfolgoranti, de’
drappi contesti d’oro e d’argento di che andavano
adorni sì le dame che i cavalieri colà
raccolti e frammisti.
</p>

<p>
Allora la moda, sempre imperante, capricciosa,
non concedeva al gentil sesso i lievissimi
<span class="pagenum" id="Page_127">[127]</span>
veli, i vaporosi tessuti, la semplice seta:
un abbigliamento da festa o da gala consideravasi
tanto più sontuoso ed elegante quanto
più era pesante e sopraccaricato di guarnimenti.
Infatti le dame s’avevano vesti lunghe
di damasco o di broccato: i collari, sia lisci od
increspati, a lattuga od a canna, sia rotondi,
ellittici, ovali o quadrati, erano tutti alti,
eretti, imbozzimati colla salda, sì che punto
non iscomponevansi. Gli ornamenti sulle gonne
e le sopravvesti mostravansi infiniti: se ne miravano
di quelle tutte sparse di rose di perle,
altre di capocchie d’oro, altre persino listate
da piume d’uccelli. L’acconciamento femminile
del capo variava di poco; alcune portavano
da un lato della testa una penna d’airone,
altre s’avevano pennacchietti e spilli
brillantati. Rispetto alla capigliatura la foggia
in che la tenevano gli uomini era conforme
al costume moderno: avevano i capelli corti su
tutto il capo, eccetto i giovani che li portavano
più abbondanti alle tempia e sull’alto
della fronte per comporli a ciuffo. Come già
<span class="pagenum" id="Page_128">[128]</span>
accennammo i cavalieri avevano al fianco la
spada e portavano il berretto e la cappa, ossia
mantelletto breve, che dai più galanti veniva
raccolto con arte sul braccio, lo che aggiungeva
grazia e maestà alla persona. Al principiare
dell’adunanza, mentre continuava il
giungere degli invitati, molti furono qua e là
gli inchini, i saluti delle coppie che si scontravano
per le sale, molto il curioso girar
delle persone per rimirarsi a vicenda.
</p>

<p>
Il portamento degli uomini e delle donne,
se in generale si parli, era dignitoso e sostenuto,
poichè in questa città le maniere sociali sapevano
già alquanto dello spagnuolesco. E per
vero dire vedevansi alcuni dei nobili più elevati
in grado o dignità assumere nel loro contegno
l’iberico <i>sussiego</i>. Altri all’incontro inclinava
di troppo a quella baldanza avventata
che manifesta un’indole ardita e venturiera,
propria in que’ giorni della nazione che signoreggiava
queste contrade. Non è per questo
da inferire, che l’antico carattere patrio
fosse totalmente smarrito: era troppo recente
<span class="pagenum" id="Page_129">[129]</span>
lo straniero dominio per avere già operato un
sì funesto cambiamento, e infatti non vi bastarono
due secoli interi. Molti vedevansi ancora
che nei loro modi e nell’espressione degli
sguardi e della fisonomia chiaro dimostravano
non avere patito influsso delle genti
d’oltremare, in tutto serbando quel fare veramente
lombardo, cioè gajo, giocondo e svegliato.
</p>

<p>
Fra quelli che potevano essere per tal guisa
più meritamente designati eravi un giovine,
Lindo Manfredi, di vent’anni allo incirca, di
chiara stirpe, ilare e dolce, ma pieno d’una
naturale vivezza e vigoría di sentimenti. Bello
della persona, snello e leggiadro quant’altri
mai, s’aggirava, lieto in volto, per quelle aule
popolose, al braccio or d’un compagno, ora
d’un altro, colmo il cuore d’una contentezza
ingenua e pura. Tutto ei mirava con occhio
soddisfatto: i singoli oggetti recavangli un mare
di piacevoli sensazioni: poichè oltre l’appagamento
che mettevagli in cuore il vedersi fra
tante meraviglie in così magnifico e splendido
<span class="pagenum" id="Page_130">[130]</span>
luogo, s’aveva in aspettativa un diletto più
sentito, di una dolcezza indicibile, intorno
a cui tutta quella profusione di chiarori, quell’oro,
quelle gemme, formavano come un cerchio
sfolgorante, che colorito dai prestigi di
una focosa immaginazione ne duplicava l’incanto.
</p>

<p>
Era entrata nella sala una giovine donna
a lato ad un cavaliero. Lindo Manfredi velocemente
staccatosi da quegli a cui stava vicino,
aveva fatto ai due venuti un saluto distinto
ed avevagli seguiti sin là dove la giovine
donna s’assise fra altre fanciulle e matrone.
Gli sguardi degli astanti s’erano tutti
rivolti verso la nuova beltà sopraggiunta, ed
era forza infatti per sino al più freddo ed
accigliato vegliardo di accordarle un tributo
d’ammirazione. Si rammenterà forse il lettore
d’avere vedute in alcuni dipinti del Gaudenzio
o dei Luino certe giovinette di perfettissime
forme, tutte spiranti candore e floridezza,
co’ capelli biondi divisi sulle tempia in
due masse di minutissimi ricci, nel viso alle
<span class="pagenum" id="Page_131">[131]</span>
quali v’ha un’impronta di beltà sublime ma
tutta verità e naturalezza; ebbene una di tali
immagini rappresentare gli può colei che qui
indichiamo.
</p>

<p>
Varii giovani patrizii che stavano a gruppo
nel mezzo della sala, dopo averla rimirata attentamente,
avevano preso, com’è costume,
a parlarne con calore, chi l’una cosa, chi
l’altra intorno a lei esponendo, quando s’avanzò
verso di essi, con portamento altiero,
obbliquo il berretto sulla testa, espanso il
bruno mantelletto, Camarasso, figlio dell’ispanico
marchese dell’Hynoiosa, e piantatosi
fra loro chiese a forte voce:
</p>

<p>
— Chi è quel bel sole?
</p>

<p>
— A che vuoi tu saperlo? (rispose l’uno)
non è per te che qui risplende.
</p>

<p>
— Per cento teste di mori! ti domando il
suo nome: me lo vuoi tu dire?
</p>

<p>
— Io non lo so.
</p>

<p>
— È dei Guaraldi (aggiunse un altro), si
chiama Gabriella, ed ha la casa vicino all’ospizio
de’ Pellegrini bianchi.
</p>

<p>
<span class="pagenum" id="Page_132">[132]</span>
</p>

<p>
— Gabriella? ai Pellegrini bianchi? Per
sant’Ovidio (gridò Camarasso), mi colga il fulmine
se non è la prima volta ch’io la veggo.
In questa maledetta città non si finisce mai
di conoscere le belle donne.
</p>

<p>
— È fanciulla, sai tu? non le leggi in volto
che potrebbe entrare domani nelle verginelle
della Pietà?
</p>

<p>
— Anche questo pretendi sapere?... ma sull’essere
fanciulla, Sagramoro, ne menti: è venuta
al ballo con suo marito: i miei occhi valgono
quelli del re nostro signore.
</p>

<p>
— Che tu possa perderli sull’istante! Apprendi
che quello che la condusse non le è
marito; ma è Brunato, suo fratello.
</p>

<p>
— Un cancro al cuore! non lo credo.
</p>

<p>
— Sì, sì, è vero (disse con rapide parole
un ragazzetto ch’era quivi pure a cerchio):
Brunato è proprio il fratello della signora Gabriella:
io li conosco; hanno un bel giardino
ove comandano essi soli, poichè padre e madre
li sono morti da gran tempo. La signora
Gabriella poi balla tanto bene, che è una
<span class="pagenum" id="Page_133">[133]</span>
maraviglia a vederla: sarà venuta qui a bella
posta; e questa sera ballerà, eh, signor Sagramoro?
</p>

<p>
— Quanto m’annoii, chiacchierino! vuoi
cacciare il naso ove non ti spetta. Guarda là
Luchetto Vimercate; va, va a girare con lui
per le sale.
</p>

<p>
— Non ha più nè padre nè madre, ha
detto quel ragazzo? (così riprese uno della
brigata). È dunque un castello senza bastioni
e rivellini: allora niente niente che si possa
intendersi col presidio, il ponte levatojo vien
calato. Non dico bene? — e diede in uno
scoppio di riso.
</p>

<p>
— Mi voto alla bella bionda de’ Pellegrini
bianchi! (esclamò Camarasso, con un sorriso
maligno, portando la destra al cuore).
</p>

<p>
— Alto là: la piazza è già presa (esclamò
un terzo). Conoscete Lindo Manfredi?
</p>

<p>
— Sì: il figlio del conte Riccardo. Apprese
con me la scienza d’armi alle lezioni di Morone
del Pino in san Pietro all’Orto (rispose
uno degli interlocutori).
</p>

<p>
<span class="pagenum" id="Page_134">[134]</span>
</p>

<p>
— Con me veniva da Cesarino Negri, il
Trombone, che c’insegnava a ballare (disse
un altro); e ohei! era un mustacchio per
far da mattaccino alla gagliarda.&nbsp;—
</p>

<p>
Camarasso si tolse dispettosamente il berretto,
passò le dita ne’ capegli arruffandogli, diede
un’occhiata irosa a quegli che aveva nominato
Lindo Manfredi, e con voce risentita disse:
</p>

<p>
— Chi è costui? Che c’entra?... Giuoco
mille crocioni contro una patacca, che a chi
volesse disputarmi quella testa d’oro non lascio
il tempo d’aggiustare i conti col demonio.
</p>

<p>
— Tu ciarli al vento; e Lindo intanto è
padrone del cuore della bella — profferì
Sagramoro, che col chiudere e riaprire lestamente
un occhio fe’ intendere ai compagni
l’intenzione che aveva di sollazzarsi coll’istizzire
Camarasso, e proseguì: — Non l’hai
veduto, che appena ella fu qui entrata le si
fece vicino, e si dissero varie parolette melate:
l’ha impegnata di certo pel Tordiglione,
il Pastor leggiadro, o la Biscia; li vedremo
<span class="pagenum" id="Page_135">[135]</span>
danzare insieme poichè ella gli ha detto
un sì, uno di quei sì da far correre l’acquolina
alla bocca a un uom di stucco. Vedilo,
ei viene verso di noi: osserva n’è ancor radiante
in faccia.&nbsp;—
</p>

<p>
Ciò detto Sagramoro s’allontanò. Camarasso
che fermo su’ due piedi, s’era riposto
il berretto più obbliquo di prima: accuminò
le basette, e rilevato il collare, incrocicchiò
sul petto le braccia. Lindo assorto in deliziosi
pensamenti dirigevasi inavveduto verso
quella parte della sala, nè si accorse di lui
che quando gli fu affatto d’appresso. Allora
rimase colpito quasi da paura al vedere colui,
ch’ei neppure conosceva, tenergli addosso fisamente
gli occhi fieri, minacciosi, mostrando
nell’atteggiamento della persona un’aria tutta
di disprezzo e di provocazione. A bella prima,
fosse effetto della sorpresa o del turbamento,
progredì per alcuni passi sotto il giogo della
timidezza: ma sbandito ad un tratto quell’inusitato
sgomento, si rivolse arditamente,
e alto il capo, una mano sull’elsa della spada,
<span class="pagenum" id="Page_136">[136]</span>
ritornò verso quegli ch’ei già qualificava suo
insultatore. Quando gli fu di contro si arrestò:
l’altro stava immobile ancora: nè potrebbesi
descrivere con parole la ferocia dello
sguardo che quei due si scambiarono in tal
istante; conteneva tutto il fuoco dell’odio,
dell’abborrimento.
</p>

<p>
Alcuni de’ cavalieri astanti senza punto avvedersi
di quel tacito sfidarsi de’ due giovani,
passarono congiuntamente favellando in
mezzo a loro, ond’essi rimasti per tal modo
divisi, si scostarono movendo per la sala in
parti opposte. Camarasso si frammischiò alla
sua brigata che si diresse ove era Sagramoro.
Lindo Manfredi solo e concentrato in sè stesso
andava con premura investigando nella sua
mente qual essere poteva la cagione di quell’ira
ingiuriosa sì inaspettatamente contro di lui manifestata.
E conoscendosi innocente d’ogni atto
offensivo, l’ingiusto oltraggio gli piombava più
amaro nell’anima e suscitavagli vampe di sdegno,
e progetti di vendetta: ma furono lampi
passaggieri, però che apparve in quella nascente
<span class="pagenum" id="Page_137">[137]</span>
tempesta un pensiero, che il bollore
furente del sangue acquetò, ricondusse negli
spiriti il sereno: un pensiero innanzi a cui fuggì
rapida la nera nube dell’odio; e Lindo compiacendosi
in esso, sentì il cuore riaprirsi e
s’espandere sì dolcemente, che avrebbe in quel
punto stretta al seno affettuosamente la mano
del più abbominato nemico. Era un pensiero
d’amore. — Maravigliosa potenza! — Gabriella
trovavasi colà e attendevalo impaziente
di slanciarsi seco lui nella giojosa danza: ciò
bastava ond’ogni tetra idea sparisse incontanente.
Egli la cercò collo sguardo, e fra il
vano lasciato dagli astanti la vide che verso
di lui intendeva le pupille: le sorrise, e s’incamminò
alla sua volta.
</p>

<p>
Ella senza punto tradire il più modesto contegno,
l’andava osservando con viva cura, ed al
suo appressarsi si vide cessarle sul volto la
traccia di un lieve corruccio. In quel geloso convegno
d’altere donne fra cui Gabriella sedeva,
non fu lecito a Lindo d’arrestarsi a favellarle;
solo passandole innanzi le rammemorò in brevi
<span class="pagenum" id="Page_138">[138]</span>
e cortesi parole l’impegno della danza, a cui
ella rispose con atto gentile.
</p>

<p>
Incominciava il ballo. — I suonatori coi loro
strumenti, ch’erano liuti, viole e dolcemele,
andatisi a collocare sul palco che a guisa di loggia
era appositamente eretto fra due colonne,
avevano preludiato per accordarsi, indi eseguito
come ad avvertimento il primo ritornello
dell’<i>Alta Visconte</i>, specie di ballo che
a’ nostri giorni verrebbe ascritto al novero
dei minuetti. Tutti gli spettatori avevano
sgombrato il centro della sala, e gli uomini
s’erano affollati dietro i sedili delle dame.
Quattro cavalieri presentatisi ad altrettante di
esse, le conducevano a mano in atteggiamento
rispettoso verso il mezzo, e postesi le varie coppie
di fronte davano principio al ballo. L’<i>Alta
Visconte</i> era una danza tutta gravità e compostezza;
voleva movimenti posati, lentezza ne’
passi, e portamento serio e maestoso. Solevasi
con essa aprire la festa affinchè vi potessero
prender parte le dame e i cavalieri più ragguardevoli
fra i convenuti, e spesse volte nè le une,
<span class="pagenum" id="Page_139">[139]</span>
nè gli altri trovavansi nel fiore dell’età. Il rigoroso
cerimoniale de’ tempi, che voleva appartenesse
il primato in ogni cosa ai gradi sociali
più cospicui, costrinse talvolta a danzare le
principesse settuagenarie, gli arcivescovi, i cardinali,
come ben sa chi ha in uso la storia.
</p>

<p>
Datosi compimento al primo ballo i danzatori
ricondussero a’ loro seggi le dame, indi si ritrassero
per far luogo a quattro giovani tutti di
aspetto vigoroso, i quali si presentarono per ballare
il <i>Torneo alla Normanda</i>, ch’era una
specie di danza pirrica accompagnata da musica
forte e guerresca, portando ciascuno di quelli
che l’eseguivano un lungo bastone rivestito di
velluto bianco con un pomo dorato all’estremità,
il quale simulava un’asta. I moti or misurati,
ora precipitosi indicavano assalti e difese
che s’andavano variando con bell’accordo, sì
che le posizioni de’ ballerini riuscivano sempre
simmetriche, ed era vago a vedersi l’intreccio
delle aste, l’alzarle, l’abbassarle, il
congiungerle, il disunirle in rigore di tempo
e di misura.
</p>

<p>
<span class="pagenum" id="Page_140">[140]</span>
</p>

<p>
Questi quattro ebbero le lodi di tutta l’adunanza;
e successero al loro ballo rumorosi
ragionamenti che continuarono sinchè fu intuonata
la <i>Biscia Amorosa</i>. La musica di questa
danza era sommamente melodiosa, e terminava
con una frase patetica, la quale ritornava
ogni volta come un intercalare significativo
d’un sentimento dolce e melanconico. Il risuonare
di tal musica espressiva ricondusse un
silenzio universale fra gli spettatori, quasi
fosse sorta una voce soave ad annunziare una
desiata novella. Quel silenzio venne rotto da
un generale mormorio d’approvazione tosto
che si videro le belle persone di Lindo e Gabriella
avanzarsi nel mezzo della sala per eseguire
la danza. Allorchè essi ebbero con un
dolce inchino salutata l’assemblea, rinacque in
tutta la sala il silenzio, eccetto che in un lato
solo ove stava Camarasso, che con faccia turbolenta
proferiva bestemmie e minaccie, e
Sagramoro, il quale facendosi forza a soffocare
le risa l’andava acquetando, e non vi riuscì che
al momento in cui ebbe principio il ballo.
</p>

<p>
<span class="pagenum" id="Page_141">[141]</span>
</p>

<p>
Con placide movenze in consonanza alla
queta armonia, la leggiadra Guaraldi incominciò
ad avanzarsi e ritrarsi, mentre più discosto
ed a riscontro di lei, Lindo eseguiva
eguali moti e figure. Quasi due timidi amanti,
che al primo scorgersi da lungi non osano accostarsi,
i due danzanti esprimevano dubbietà
e ritrosìa; ma al sorgere della frase più patetica,
quasi fossero tratti dalla magìa del suono,
s’avanzarono l’un verso l’altro rimirandosi in
volto. Cambiò la musica e la fanciulla e il giovine
stornati gli sguardi e ripiegate le mani al
sottile del corpo con passi lisci strisciati a terra
girarono a cerchio l’un contro l’altro e si dipartirono
ai lati opposti.
</p>

<p>
Ricominciò il passeggio de’ due ballerini in
distanza, e lo fecero d’alcun poco più mosso ed
animato che pria non fosse, quindi s’avvicinarono
e dipartirono con maggior brio. La terza
volta ruppero con leggiadria indescrivibile in
fioretti e passi vivi. Lindo alternava con somma
bravura, spezzate, capriole, salti del fiocco,
mentre l’avvenente Gabriella rapiva gli sguardi
<span class="pagenum" id="Page_142">[142]</span>
con intrecciate, passate e giri. Sotto di lei
sembrava elastico il suolo, tanto era la leggerezza
con cui s’alzava, ricadeva, gruppava
e sgruppava i piedi, sempre sostenendo
in vaghissima foggia le braccia, il corpo, la
testa. Le sue forme facevansi più o meno
apparenti a seconda della rapidità delle mosse,
come nello slancio del volo si manifestano sotto
il velo d’un’angioletta i suoi contorni divini.
Al ripetuto invito del patetico suono i due giovani
si fecero nuovamente incontro continuando
la loro danza animata. Lo sguardo d’entrambi
era fulgente e pieno di vita. Non si divisero
questa volta; ma congiunta destra a destra, seguendo
l’impulso della musica che divenne più
rapida indi precipitosa, movevano concordemente
i piedi in passi agilissimi, avanzandosi,
ritraendosi, girando intorno a sè stessi, e fu
sempre sì giusto l’accordo, sì grazioso l’atteggiarsi
d’entrambi, che i più rumorosi applausi
scoppiarono da tutti gli spettatori, ed essi diedero
termine alla loro danza con vero trionfo.
</p>

<p>
Gabriella nè lassa, nè scomposta, con un
<span class="pagenum" id="Page_143">[143]</span>
sorriso gentile sull’animate guance, veniva ricondotta
da Lindo al seggio ch’essa occupava
da prima. I giovani cavalieri facevano ressa sul
suo passaggio e la miravano intenti e curiosi
con isguardi accarezzanti, inviandole studiate
parole di lode per la di lei valentia nella danza
e più forse per i pregi della persona.
</p>

<p>
L’ardito Camarasso sbrigatosi da Sagramoro
che pur trattenere lo voleva, uscendo di mezzo
agli altri, le si piantò in faccia, e:
</p>

<p>
— Vaghissima dea, le disse, io vi proclamo
regina della bellezza, ed a chi ardisse accusarmi
di menzogna, lo sosterrò con taglio e punta. Ma
come si osservano le macchie del sole senza
che quel lucido astro si sdegni, permettete voi
pure di dirvi che rimarrebbe offuscato il più
vivo raggio di vostra beltà se in luogo di premiare
un valoroso campione, foste resa tributaria
d’amore da un cialtroncello, salterino,
bellimbusto.&nbsp;—
</p>

<p>
La sconvenevolezza e la temerità di tali inaspettate
parole, che tutti compresero essere dirette
al giovine Manfredi, fecero nascere un
<span class="pagenum" id="Page_144">[144]</span>
grave susurro fra i circostanti, ma nessuno
osò farne apertamente rimprovero allo Spagnuolo
di cui era nota l’avventatezza, la gagliardia,
e la fortuna nel giuoco delle armi.
Gabriella progredì dignitosa senza che pur
sembrasse avervi prestato orecchio, e si riassise
in aspetto placida e tranquilla. Sul volto
di Lindo ad un pallore di morte, successe
un vivo rossore; appena fu congedato da lei
si diresse alla volta di Camarasso e lo percosse
colla mano sulla spalla.
</p>

<p>
— Oh che vuole, signor mio? — disse lo
Spagnuolo rivolgendosi con aria beffarda.
</p>

<p>
— Usciamo da questa sala — rispose l’altro
a bassa voce, ma in tuono risoluto.
</p>

<p>
Camarasso, volto ai compagni con un sogghigno. — V’ho
detto io, che avrei trovato
modo di far venire la lepre da sè sullo spiedo. — Usciamo
pure.&nbsp;—
</p>

<p>
Si recarono accompagnati da Sagramoro in
una delle camere lontane ove non eravi persona.
Ivi lo Spagnuolo ripetè: — Qui siamo
liberi, dica adunque che vuole?
</p>

<p>
<span class="pagenum" id="Page_145">[145]</span>
</p>

<p>
— Voglio ragione dell’insulto che mi hai
fatto.
</p>

<p>
— Giacchè stimi così poco la tua vita, la
ragione te la darò.
</p>

<p>
— Può darsi ch’io sia destinato a fiaccare
la tua baldanza.
</p>

<p>
— Se non fossi certo di crivellarti il petto a
stoccate, ti darei una mano nel viso.
</p>

<p>
— Fuori la spada, vigliacco impudente!
</p>

<p>
— Oibò! (proferì Sagramoro interponendosi)
in casa degli Sforza un duello e nel
tempo d’una festa da ballo? volete farvi chiudere
in rocchetta? Pazzie! Aspettate domani:
vi sono tanti bei luoghi adattati.
</p>

<p>
— Ebbene domani — esclamò Lindo.
</p>

<p>
— Sì, domani — rispose Camarasso.
</p>

<p>
— Ma dove, ed a qual ora? qui bisogna intendersi
(continuò Sagramoro). Le buone regole
vorrebbero che fosse di mattino; ma a
causa della festa di questa notte si può differire
al dopo pranzo, così verso le ventidue ore:
quanto al luogo il migliore parmi la rotonda
<span class="pagenum" id="Page_146">[146]</span>
del bosco presso il convento di sant’Ambrogio
<i>ad Nemus</i><a class="tag" id="tag25" href="#note25">[25]</a>. Che ne dite?
</p>

<p>
— Ottimamente. Riguardo poi alle armi
(aggiunse Camarasso) io sono lo sfidato, voglio
la scelta: spada e pugnale.
</p>

<p>
— Sia come brami: ci rivedremo domani a
ventidue ore nella Rotonda del bosco.
</p>

<p>
— Ci rivedremo.&nbsp;—
</p>

<p>
Sagramoro e Camarasso rientrarono nella
sala sghignazzando tra essi. Il maggior numero
degli astanti ben erasi avveduto che
aveva avuto luogo una sfida; ma ciò essendo
un avvenimento consueto non produsse punto
maraviglia, nè venne per il capo ad alcuno
di porre ostacolo all’esecuzione, sebbene varii
<span class="pagenum" id="Page_147">[147]</span>
già deplorassero la sorte di Lindo. Ritornato
esso pure indi a poco nella sala, s’accorse
che Gabriella era sparita, e persuaso che
fosse cagione dell’offesa fattagli dallo Spagnuolo
si consolò d’averlo tratto a cimento
e anelava l’istante di misurarsi con lui.
</p>

<p>
Lasciò trascorrere qualche poco di tempo
ancora, quindi si ritrasse passo passo dalla
festa, e uscito dal palazzo Sforza s’avviò
alla propria casa. Qual doloroso contrasto
far dovevano nell’animo suo lo splendore delle
sale festose, la gioja passata, i palpiti d’amore,
colla fredda oscurità della strada, colla solitudine,
il notturno silenzio, e l’aspetto d’un avvenire
sì vicino ch’essergli poteva fatale!
</p>

<p>
Il giorno seguente presso le ventidue ore<a class="tag" id="tag26" href="#note26">[26]</a>,
Lindo camminava lungo i terrapieni esterni
del castello avviandosi a passi affrettati verso
il bosco di sant’Ambrogio <i>ad Nemus</i>. Altri
non aveva seco che un fido servo, a cui nell’uscire
<span class="pagenum" id="Page_148">[148]</span>
di casa aveva ingiunto d’accompagnarlo
senza palesargli però l’oggetto di quell’andata.
Lasciate a destra le case del borgo, quando
toccarono il sentiero che attraversava l’ultime
ortaglie confinanti colla selva del monastero,
Lindo allentò il passo, e rivolto al servo:
</p>

<p>
— Senti, Ippolito, (disse) tu mi rendi un
servigio che può forse essere l’ultimo; ma se
tale non fosse, io te ne sarò grato per tutto il
tempo della vita.
</p>

<p>
— Come l’ultimo, signor mio bello? che
brutti pensieri gli passano per la testa?
</p>

<p>
— Ora è pur d’uopo ch’io te lo dica. Mio
buon Ippolito, noi andiamo sul terreno d’una
sfida.
</p>

<p>
— Una sfida? senza cartello?... e con
chi?
</p>

<p>
— Con un tracotante spagnuolo; il figlio
del marchese dell’Hynojosa.
</p>

<p>
— Oh povero di me! ma come è nata tal
faccenda?&nbsp;—
</p>

<p>
— Questa notte alla festa da ballo in casa
Sforza egli mi ha oltraggiato nel modo più
<span class="pagenum" id="Page_149">[149]</span>
iniquo e più vile; io lo sfidai, poichè non v’ha
che il sangue che possa lavare la macchia dell’ingiuria
sofferta.
</p>

<p>
— Ah ch’io quest’oggi m’era avveduto di
qualche cosa! quel non voler mangiare a pranzo,
quel far dare con tanta premura la cote
allo stiletto! si trattava d’un duello! Benedetto
signor padroncino, perchè non ispiegarsi prima
con me? sa pure ch’io ho pratica in certi
affari e avrei trovato qualche rimedio. V’ha
tanta brava gente in Milano, che si possono far
levare i grilli di capo a chicchessia senz’ombra
di pericolo o d’incomodo.
</p>

<p>
— Che mi proponi tu?... un assassinio?
</p>

<p>
— Oh! non si tratta mica di fare svaligiare
lo spagnuolo: non era che per insegnargli la
creanza; e di simili lezioni se ne danno quasi
ogni giorno in Milano.
</p>

<p>
— Io non mi servirò mai della mano altrui
per vendicare le mie offese.
</p>

<p>
— E se rimanesse ammazzato! sgraziato
me, che sventura! oh mio caro signor Lindo!
<span class="pagenum" id="Page_150">[150]</span>
torniamo indietro, avvenga poi quel che sa
avvenire.
</p>

<p>
— Ora non v’ha più luogo a retrocedere;
confido ne’ miei santi protettori, e penso
alfine che la ragione è dalla mia parte, essendo
esso stato il primo provocante e l’insultatore.
</p>

<p>
— Ma se accadesse una disgrazia, come s’ha
da fare a contarlo a suo padre? povero signor
conte!
</p>

<p>
— Egli mi ripetè sovente che alla mia età
aveva già sostenuti varii duelli per assai minore
cagione che non sia questa. Allorchè entriamo
insieme nella galleria, indicandomi i ritratti
degli avi, mi suol dire: «Lindo, tutti i
personaggi che vedi mantennero illesa la gloria
della casa; io cercai di fare altrettanto: guai a
te, se lasciasti segnare d’infamia il nome
della famiglia! pensa che la vita è nulla, e
che non si deve dubitare un istante di sacrificarla
all’onore». Ora obbedisco a’ suoi
detti; quindi, se la sorte mi fosse avversa,
tu lo consolerai, dicendogli che a suo figlio
<span class="pagenum" id="Page_151">[151]</span>
non rimaneva altra via che questa per salvare
l’onore.
</p>

<p>
— Ah! che san Giorgio lo possa ajutare!
</p>

<p>
— Sì, lo spero: sento un’interna fiducia che
mi rincuora. Però ascolta: se cadessi gravemente
ferito, lascia partire l’avversario, indi
chiama soccorso e fammi trasportare al convento.
Se poi rimanessi morto di colpo, siccome
ho fede d’essere in grazia di Dio, segnami
della croce colla tua mano, indi aprimi il farsetto,
levami dal collo la catenella d’oro colla
santa immagine che vi è unita, avvolgila nel
mio fazzoletto bianco e portala....
</p>

<p>
— Perchè diventa così smorto?....... ohimè
gli vien male?
</p>

<p>
— Portala nella casa che ha la seconda porta
a destra prima d’arrivare all’ospizio de’ Pellegrini
Bianchi; nella casa Guaraldi: quivi chiederai....
della signora....
</p>

<p>
— Di qual signora?
</p>

<p>
— Di Gabriella: ed a lei consegnandola le
dirai (ricordati) le dirai, che per vendicare
un insulto ch’ella meco divise ho sagrificato
<span class="pagenum" id="Page_152">[152]</span>
volentieri la vita; vita cara e felice, poichè era
beata dal prezioso amor suo! ma che un codardo
sarebbe stato indegno di lei; le dirai che
s’io ho perdonato al mio uccisore, ella nol deve....
che si ricordi sempre di me e faccia tutto
quel bene che può all’anima mia.
</p>

<p>
— Oh che caso!.... venire a queste estremità,
e pensare che si viveva così quieti! maledetta
la festa da ballo!
</p>

<p>
— Glielo dirai?
</p>

<p>
— Lo dirò, ma....
</p>

<p>
— Taci.&nbsp;—
</p>

<p>
Eransi già innoltrati fra le piante, ed appressandosi
allo spazio vacuo d’alberi detto la <i>Rotonda
del bosco</i>, il giovine Manfredi v’aveva
scorto il suo avversario, lo Spagnuolo, ch’era
quivi con Sagramoro al fianco, e volgeva lo
sguardo dal lato da dove esso veniva. Uscito al
largo Lindo fece del capo un saluto; e Camarasso,
dopo averlo squadrato coll’occhio dalla
testa ai piedi, bisbigliò alcune parole all’orecchio
dell’amico, indi con ironica voce inchinandolo
disse:
</p>

<p>
<span class="pagenum" id="Page_153">[153]</span>
</p>

<p>
— La Signoria Vostra si è fatta attendere
alquanto. È forse la danza di jeri, la <i>biscia
amorosa</i>, che lo ha costretto a stare tanto
tempo in riposo? od ha voluto da prima andare
a prendere congedo dalla sua ballerina?
Quanto pagherei ch’ella pure fosse qui presente,
per vedere che specie di pirlotti sogliono
fare quelli che hanno l’impertinenza
di sfidare un Camarasso, un marchese dell’Hynojosa!&nbsp;—
</p>

<p>
Lindo strinse le labbra con moto sdegnoso,
e senza dargli alcuna risposta, si tolse il manto
e il cappello, che pose nelle mani d’Ippolito,
in un col pendone ed il fodero della lunga spada,
della quale armò la destra; e cavato colla
sinistra il pugnale andò a collocarsi a quattro
passi circa di fronte allo Spagnuolo. Questi si
liberò pure della cappa e del berretto, e munito
d’armi eguali si preparò al cimento. Sagramoro
e il servo di Lindo si ritrassero a moderata
distanza, ciascuno verso la destra di
quello a cui serviva di patrino.
</p>

<p>
I due combattenti, alzate le spade e tenendo
<span class="pagenum" id="Page_154">[154]</span>
l’impugnatura dello stilo prossima al petto, stettero
da principio varii istanti misurandosi dello
sguardo, indi abbassate con pari velocità le
punte spinsero i loro ferri ad incrociarsi. Battuti
questi e ribattuti più volte, senza che nè
l’uno nè l’altro potesse entrare a ferire, sebbene
accompagnassero i colpi con diversi e studiati
moti del corpo, si scostarono entrambi simultaneamente
sospendendo per poco la lotta.
Camarasso uniti i piedi, ritirate le braccia,
si curvò tutto in sè raccolto, come tigre che
si rannicchia per islanciarsi d’un salto sulla
preda. Lindo posato saldamente, colla spada
spianata dinanzi, il pugnale sollevato in alto,
attendevalo intrepido. Ricominciò il combattimento.
Lo Spagnuolo scagliandosi ad assalirlo
appoggiò l’acciajo contro il suo e glielo
slisciò con forza verso il petto; la botta era
decisiva se Manfredi interponendo con somma
lestezza la lama del pugnale non ne avesse fatta
sviare la punta, ricevendo nel momento medesimo
sulla tazza della propria spada il colpo di
stilo che diretto alla testa gli vibrò l’avversario.
<span class="pagenum" id="Page_155">[155]</span>
Questi balzò tosto all’indietro e si percossero
e ripercossero quindi le lame con maggior veemenza.
</p>

<p>
Tutto d’un tratto al povero Ippolito corse
un ghiaccio per le ossa e quasi mancarono
sotto le ginocchia vedendo il suo padrone
stretto seno a seno collo Spagnuolo, il quale,
abbassato lo stilo, lo rialzò grondante di sangue,
accompagnando quell’atto d’un feroce sorriso.
</p>

<p>
La ferita era stata fatta alla sommità del
braccio destro che si rigò tosto in rosso; ma
Lindo non parve sentirla, tanto rimase imperturbato:
si svincolò d’un colpo e puntate entrambe
le mani armate contro le mani del nemico,
ajutandosi di tutta la forza della persona
lo respinse da sè, ed egli stesso indietreggiò
varii passi. Allora stese subito le armi, e piegata
la testa in avanti si gettò di nuovo impetuoso
contro l’avversario. Questi andava parando
con tutta maestria i suoi colpi, ma la
punta della spada di Lindo entrava, rientrava
lungo la sua colla rapidità d’una viperea lingua
e gli balenava incessantemente agli occhi.
</p>

<p>
<span class="pagenum" id="Page_156">[156]</span>
</p>

<p>
— Ah ti sei infuriato? (esclamò Camarasso
sempre difendendosi). Ora imparerai che contro
di me ci vuol altro che un leccardo milanese
tuo pari: sono gli ultimi tuoi sforzi.
</p>

<p>
— Se n’accorgerà chi cadrà il primo.
</p>

<p>
— Ebbene, prendi questa e va all’inferno.
</p>

<p>
— Sono in piedi ancora... tu ci andrai...
Tò questa... ah!... e quest’altra.&nbsp;—
</p>

<p>
La sua lama si fisse e rifisse nel petto allo
Spagnuolo, che torcendo gli occhi, allentate
le braccia, cadde rovescio all’indietro con tutto
il corpo.
</p>

<p>
Sagramoro appena vide cadere Camarasso
gli si avvicinò, lo guatò bene, poi calato il
cappello sugli occhi s’affrettò ad allontanarsi di
là. Ippolito respirando alfine liberamente, corse
d’appresso al proprio padrone, sollecitandolo
ad uscire con prestezza da quel bosco ove potevano
essere sorpresi. Il giovane Manfredi grondante
di sudore, traendo a stento la lena, stava
appoggiato alla spada immobile, stordito, nel
posto stesso ove aveva scambiato l’ultimo colpo.
Lo trasse da quel momentaneo letargo un
<span class="pagenum" id="Page_157">[157]</span>
calpestío che s’udì di cavalli approssimantisi di
corsa alla selva. Prima sua cura, anzi che prendere
pensiero di sè stesso, fu d’ingiungere ad
Ippolito volasse al vicino monastero a chiedere
soccorso per il caduto, onde salvarne la vita
s’eravi tempo ancora, o per farne almeno raccogliere
la salma.
</p>

<p>
Appena Ippolito, benchè a contr’animo, si
fu diretto verso il convento, apparve ansante
fuori degli alberi nella rotonda un giovinetto
che a passi precipitati accostatosi a Lindo:
</p>

<p>
— Oh mio contento! (esclamò) non è troppo
tardi!... Che veggo?... dunque il cielo fu giusto,
le mie speranze son coronate, foste voi
che vinceste? — e nel volto a quel giovine,
bello come una bellissima fanciulla, brillava un
lampo inesprimibile di gioja.
</p>

<p>
Lindo lo rimirava stupito, e quasi non
prestasse fede ai propri occhi: — Voi?...
(profferì con trasporto), siete voi veramente?
</p>

<p>
— Sì, son io: nulla valse a trattenermi. Ben
prevedendo jeri a che sareste venuti, feci spiare
<span class="pagenum" id="Page_158">[158]</span>
i vostri passi, seppi l’ora, il luogo e qui venni,
o Lindo, per dividere la vostra sorte.
</p>

<p>
— Oh mia divina Gabriella! quanto amore!...
darei per voi mille volte la vita. Sì: noi
siamo vendicati, ma ohimè! chi sa quale può
essere il mio destino!
</p>

<p>
— Stanno là fuori tre palafreni: balzate a
cavallo e salvatevi prontamente, io vi seguirò
col mio servo.
</p>

<p>
— Ma Brunato vostro fratello!...
</p>

<p>
— Egli è avvertito di tutto, e ci raggiungerà
nel luogo che sceglieremo ad asilo.&nbsp;—
</p>

<p>
In questo frattempo ritornò Ippolito, a cui
tenevano dietro frettolosi due laici del monastero.
Lindo pria che giungessero, annunziò al
servo in rapide parole la propria partenza, e
gli impose che narrando l’evento a suo padre
lo accertasse che gli avrebbe prestamente data
notizia di sè.
</p>

<p>
Raggiunti quindi i cavalli che stavano al limitare
del bosco, vi salirono e li misero con
rapidità sulla via. Inoltravasi la notte, pur essi
continuarono al chiarore delle stelle il loro
<span class="pagenum" id="Page_159">[159]</span>
cammino, sin che pervennero tra le valli dell’Olona.
Quivi discesero in un rustico casolare;
ove l’affettuosa non meno che intrepida
Guaraldi, volle di propria mano medicare la
ferita al braccio di Lindo. Nel dì seguente ripresero
il viaggio; dai colli pervennero ai monti,
e oltrepassate le rupi di Gana, valicarono
la Tresa. Là nella terra elvetica presero queta
e stabile dimora. V’andò Brunato; ed allorchè,
indi a pochi mesi, furono dal vecchio conte
Manfredi composti i dissidii colla famiglia dell’ucciso,
ritornò Lindo con sicurtà a Milano e
presentò al padre Gabriella perchè l’abbracciasse
qual figlia, poichè egli avevale già dato il
diletto nome di sposa.
</p>

<p class="pad2 center large">
FINE.
</p>

<div class="chapter">
<p>
<span class="pagenum" id="Page_161">[161]</span>
</p>

<h2 id="duomo">CAMPO DI BATTAGLIA
<span class="smaller">SUL
DUOMO DI MILANO</span></h2>
</div>

<div class="poem-container">
<div class="poem inl"><div class="stanza">
<p class="i01">Furono tapelati come cani.</p>
<p class="i03">     <span class="smcap lowercase">BURIGOZZO.</span></p>
</div></div>
</div>

<p>
Sul Duomo di Milano a guardia del campanile,
ch’era una gran torre di legno eretta
sulla vasta sommità di quella cattedrale, veniva
sempre collocato un grosso drappello di
soldati, parte spagnuoli, parte alemanni, e vi
aveva per ciò fare la sua buona ragione
come vedremo in appresso.
</p>

<p>
La sera del dì 17 giugno 1526, durando
il caldo che nella giornata era stato eccessivo,
uno de’ moschettieri spagnuoli della guardia
del campanile, prima che scendesse affatto
oscura la notte, se ne andò passo passo su per
<span class="pagenum" id="Page_162">[162]</span>
le guide lungo i tetti del tempio, all’angolo
che guarda tra mezzodì e levante per quivi
sdrajarsi e dormire. Ciò fece primieramente
onde meglio godere di una brezza frescolina che
quivi spirava più viva che in ogni altro punto,
ed in secondo luogo per istarsene lontano
quanto fosse possibile dai soldati lanzinecchi,
stesi a gruppi qua e là al piede della torre,
il cui russare e le esalazioni fetenti, riuscivano
insoffribili per sino ad uno spagnuolo.
</p>

<p>
Era da poche ore trascorsa la mezzanotte,
e il buon moschettiere, ancorchè il letto fosse
assai duro, dormiva saporitamente, forse sognando
di custodire al pascolo i suoi <i>maragalos</i>
su qualche verde cima delle Asturie,
quando venne a destarlo un bisbiglio di voci,
che saliva dal basso. Egli erasi posto all’estremità
del piovente ove v’aveva un piccolo
piano formato da tavole e difeso verso la caduta
da un parapetto di travicelli; si sollevò,
allungò il capo per entro la sbarra, e guardò
in giù. Parvegli gettar l’occhio in un pozzo,
tanto era nero il vacuo che si sprofondava
<span class="pagenum" id="Page_163">[163]</span>
tra il Duomo, l’Arcivescovato e il Palazzo ducale;
da quell’oscuro fondo sorgevano voci
che annunziavano varie persone unite e parlanti
tra esse con foga e concitazione. Ad
un tratto vide lume di fiaccole portate da
due uomini che venivano correndo dalla contrada
delle Ore, seguiti da altri, che avevano
nelle mani arnesi luccicanti, i quali al
moschettiere parve fossero armi da punta. Si
arrestarono questi un momento a scambiare
alcune domande con quelli che erano fermi
da prima, indi tutti insieme si diressero a passi
veloci verso la piazza ora detta della Fontana,
di là alla casa del Capitano di Giustizia,
dietro la quale scomparvero, sebbene per alcun
tempo la traccia del riflesso rossastro
delle fiaccole indicasse per quali strade tenessero
cammino.
</p>

<p>
— Che vorrà dir questo?.. Qui sta sicuramente
per iscoppiar fuori qualche maledetto
diavolo (esclamò il moschettiere ritraendo la
testa dalla sbarra e rizzandosi in piedi). Che
questi ghibellini scomunicati di milanesi stiano
<span class="pagenum" id="Page_164">[164]</span>
preparandone un’altra contro di noi? Oh per
la Madonna del Pilar la sarebbe dolorosa!
corriamo ad avvertirne il capitano!&nbsp;—
</p>

<p>
Alzato che si fu guardò verso l’orizzonte
diritto innanzi a se, e vide sorgere nel cielo
in fondo un lieve bianchiccio, un primo indizio
d’aurora; si mosse tosto, e ricalcando
le guide venne nel camerone d’armi praticato
nel campanile a raccontare al suo capitano,
comandante del posto, quanto gli era occorso
vedere.
</p>

<p>
È d’uopo qui dire due parole sulla stranissima
condizione politica in cui si trovava
ridotta di que’ giorni Milano. Per istrappare
questo bel ducato dalle unghie de’ francesi, i
quali mettendo in campo una serie di pretensioni
che chiamavano diritti ereditarj, erano venuti
bravamente ad occuparlo, il duca Francesco II
Sforza legittimo signore, non essendo stato in
grado di opporre resistenza valevole, invocò
l’appoggio dell’imperatore di Germania Carlo V,
il quale, come ognuno sa, era eziandio re di Spagna.
Questo monarca vantando alto dominio
<span class="pagenum" id="Page_165">[165]</span>
sulle nostre terre, vi mandò bande teutoniche
e spagnuole quante bastavano per dare lo
sfratto alla gallica gente. Infatti l’anno antecedente
quello sventato di re Francesco I
erasi lasciato prendere sotto Pavia, e buon per
lui, che gli bastò un motto cavalleresco per
ripararne l’onta in faccia alla nazione.
</p>

<p>
Dopo la presa del loro re i francesi se ne
erano iti, ma gli imperiali ancorchè non vi
fosse più bisogno di loro si mostravano poco
disposti a sbarazzare il loco. Questa lunga
fermata nello stato suo di tanta gente forastiera
che bisognava mantenere e pagare, al
Duca Francesco Sforza, è cosa naturale, non
aggradiva di troppo; onde sarà o non sarà,
fatto è che venne detto aver egli congiurato
contro la potenza dell’Imperatore e
fu gridato fellone, e posto al bando. Anton
de Leyva che qui comandava per Carlo V
tentò quindi tosto di impossessarsi di lui; ma
il Duca si chiuse a tempo nel castello, che era
eziandio suo palazzo, e vi si andava difendendo
a tutto potere.
</p>

<p>
<span class="pagenum" id="Page_166">[166]</span>
</p>

<p>
Intanto ciascuno può immaginarsi come
camminassero le faccende nel ducato, e specialmente
in questa città. Un governo come Dio
voleva, poichè il sovrano del paese era assediato
in casa; soldati per tutto, e quali
ospiti si fossero nelle famiglie massimamente
ove vi erano donne giovani e fanciulle è agevole
figurarselo. Di quando in quando botte,
scaramucce, ammazzamenti, perchè il castello
era fuora, come allora dicevasi, cioè i ducali
facevano delle sortite contro gli assedianti. Il
popolo milanese sopportò per alcun tempo
con pazienza questo stato di cose, ma poi
le angherie, le estorsioni, le prepotenze moltiplicandosi
all’infinito ed essendovi anche chi
soffiava di soppiatto nel fuoco, diè fuori ad
un tratto facendosi sentire, come si fa sentire
il popolo, cioè insorgendo ed accoppando quanti
lanzinecchi e spagnuoli gli vennero fra mano.
Durò la sommossa due giorni, e l’acquetarono
alcuni de’ più ragguardevoli personaggi,
che si interposero ottenendo che le truppe
imperiali non pretendessero più contribuzioni
<span class="pagenum" id="Page_167">[167]</span>
di sorta dagli abitanti, e s’acquartierassero fuori
della città, conservando solo il diritto di mettere
guardie all’interno ne’ luoghi che stimassero
più opportuni per la comune sicurezza.
Ed uno di questi luoghi era appunto il campanile
del Duomo, poichè oltre offrire comodità
per l’altezza di vigilare il castello e
tutta la città, comunicando col mezzo di segnali
gli avvisi al campo stanziato esternamente
alle mura, mettendo colà una guardia
si veniva ad impedire che i malintenzionati
potessero avere accesso alle campane, e le
suonassero a stormo per muovere la plebe.
Siccome quel tremendo baruffo popolare avvenuto
nel mese di aprile dello stesso anno,
da noi sul principio rammentato aveva fatto
una brutta paura alla soldatesca, che vi
lasciò del pelo assai, così questa viveva non scevra
di tema, che un dì, o l’altro s’avesse a
rinnovellare. Fra i soldati, sicuramente i peggio
situati nel caso di movimento sedizioso,
quelli erano che stavano di guardia al campanile
del Duomo, non già che temessero che si
<span class="pagenum" id="Page_168">[168]</span>
potesse aver ardire d’andare ad assalirli là
su, ma perchè quivi non v’avevano mezzi di
ritirata se non colle ali, e potevano rimanere
privi di tutte le provvigioni da bocca
se i nemici li stringevano anche con una bloccatura.
</p>

<p>
Il capitano di guardia sul Duomo, che era
napoletano, bravaccio e gridatore quanti altri
mai di suo paese, all’udire il rapporto del
moschettiere si rizzò sul suo giaciglio, arruffò
i mustacchi e cominciò col mandar fuori un — <i>Eh!</i> — così
strillante e lungo che ne oscillarono
per più minuti le campane, che gli
pendevano al di sopra della testa, indi vomitò
bestemmie e minacce contro i milanesi
da farne un dizionario. Nè s’aveva poi torto,
giacchè nell’ultima sommossa volendola fare
da gradasso contro il popolo tumultuante,
colto alla porta del Broletto da una mano di
quei facchini delle granaglie, gli tastarono coi
randelli le costole e buon per lui che le
teneva coperte da un eccellente giaco di maglia;
però ne serbava memoria poichè le sue
<span class="pagenum" id="Page_169">[169]</span>
ossa avevano acquistate tali proprietà igrometriche
da avvertirlo di ogni mutamento
di tempo.
</p>

<p>
Appena la gran massa del Duomo cominciò
a biancheggiare alla prima luce del giorno sopra
il rimanente della città, il capitano rivestite
le armi chiamò tutti i soldati intorno
a sè, e fatto un breve cenno dell’imminente pericolo,
ordinò loro di caricare gli archibugi.
Nè andò guari che i concepiti sospetti s’appalesarono
veri. Una vedetta mandata a
spiare sull’alto della torre comunicò che vedevasi
in varie delle lontane contrade della
città popolo ad accorrere e masse di gente che
s’univano e si scioglievano. S’udirono indi
a poco alcuni colpi di fuoco ma lontani e dispersi.
Sembrava eziandio che il tumulto si
andasse avvicinando alla piazza del Duomo;
i soldati allora e il capitano stesso non seppero
resistere alla brama di accertarsi coi propri
occhi dello stato delle cose. Abbandonato
quindi il campanile ne andarono su per le
guide dei tetti a tutti i punti opposti della
<span class="pagenum" id="Page_170">[170]</span>
sommità della cattedrale a guardare in giù
che mai avvenisse.
</p>

<p>
Scorse però più di un’ora senza che gli
indizj della popolare sollevazione aumentassero;
anzi ai soldati che di là su stavano spiando
erasi quasi acquetata in cuore la paura, vedendo
come di consueto aprirsi tutte le botteghe
sulla piazza e nelle prossime vie coll’usata
affluenza di persone. Ben è vero che attentamente
osservando, rilevare si doveva esservi
nella città qualche cosa di straordinario, perchè
il movimento nei passeggieri si manifestava
assai maggiore del solito, e s’abboccavano
e si fermavano in crocchii numerosi. Il
rumore si fa a poco a poco più intenso; si
odono grida da varie parti, circola rapidamente
una novella, e ad un tratto tutta la
folla si getta verso il fondo della piazza, stipandosi
ad osservare dalla parte della contrada
dei Mercanti d’Oro: e poi indietro quella gran
massa di curiosi a tutte gambe, e si vede
sbucare sulla piazza una grossa brigata di popolani
fornita d’ogni sorta d’armi, ed a capo
<span class="pagenum" id="Page_171">[171]</span>
di essa un uomo di forme erculee, vestito d’una
semplice casacca il quale teneva brandita nella
destra una spranga di ferro. Era Bartolozzone
con que’ di porta Ticinese. In Pescheria Vecchia
apparve una frotta non meno numerosa,
ed erano que’ di porta Nuova guidati da Macassora.
Contemporaneamente e dai Rastrelli
e dai Cappellari e da san Raffaello e da santa
Radegonda s’avanzarono molti altri drappelli.
I più si condussero alla volta del Palazzo ducale,
la cui guardia militare ritiratasi al di
dentro sbarrò la porta, e dalle feritoje che
v’erano praticate ai fianchi, facendo fuoco continuo,
cercava tenere lontani gli assalitori di
cui non pochi vedevansi cadere a terra.
</p>

<p>
Bartolozzone e Macassora entrarono co’ loro
seguaci nel Duomo. Lo strepito che quella
turba vi faceva per entro era infernale. Il
capitano napoletano credette gli crollasse la
volta del tempio sotto i piedi, e non si saprebbe
dire se lo scompiglio, il chiasso, o
qualche altra causa poco eroica gli facessero
perdere la testa in quel momento. In luogo
<span class="pagenum" id="Page_172">[172]</span>
di far chiudere lo sbocco delle scale che mettono
dall’interno della chiesa alla parte superiore
o collocarvi buon numero di soldati
per difenderne l’accesso, lo che per l’angustia
del sito stato sarebbe felicissimo, egli lasciò
sforniti di difesa que’ luoghi. Mise tutti i lanzinecchi
armati di spade e d’alabarde avanti
la torre del campanile, in cui si chiuse coi
moschettieri spagnuoli, da due dei quali, che
mandò sulla cima, faceva ripetere incessantemente
i segnali per chiedere soccorso all’esercito
ch’era fuori delle mura della città. Ma
quello per suo maggiore sbalordimento non
sembrava pure accorgersi del tremendo pericolo
in cui si ritrovava. Eccoli finalmente
i ribelli anche sul Duomo; uno, due, dieci
si slanciano su delle scale e si spargono pei
tetti, indi riunitisi alla voce dei loro capi, vanno
a circondare il campanile. Il fiero Bartolozzone
s’apprestava a venire tosto alle mani, ma da
Macassora d’animo più mite, fu fatto sospendere
l’assalto, poichè a risparmio di sangue
offrire voleva capitolazione. Si fece egli
<span class="pagenum" id="Page_173">[173]</span>
innanzi alla fila gridando ai soldati d’arrendersi,
e il capitano messo fuori il capo da
un pertugio del campanile non gli rispose che
con parole ingiuriose e braverie. Ad onta di
ciò Macassora, che ben conosceva la disperata
posizione di costoro, insisteva onde deponessero
le armi, ma una palla di moschetto scagliata
dalla torre in tal punto gli troncò la
voce e la vita. Quel colpo colmando di sdegno
gli assalitori fu segno di generale combattimento.
I lanzinecchi si difesero valorosamente,
ma dopo aver perduti molti dei loro
andarono scompigliati. Resistevano al di dentro
del campanile i moschettieri spagnuoli scaricando
incessantemente gli archibugi, e gran
danno recavano ai combattenti. Questi stavano
quasi per rinunciare all’ardua impresa
di penetrare colà, quando loro venne in capo
di dar fuoco alla torre, e tutto l’occorrente
apprestato, fecero alzare le fiamme. Al divampare
di queste i moschettieri si diedero vinti,
ma non v’era più scampo.
</p>

<p>
— Vittoria! Vittoria! evviva Milano! Alziamo
<span class="pagenum" id="Page_174">[174]</span>
la bandiera, facciamo vedere ai nostri che
siamo i vincitori — esclamò Bartolozzone.
</p>

<p>
— Sì, si alzi la bandiera, la nostra bandiera
della croce rossa — gridarono tutti ad una
voce.
</p>

<p>
Nessuno però aveva pensato a portare là
su nè stendardo, nè gonfalone, onde vi fu un
momento d’imbarazzo, che durò poco; poichè
in una moltitudine trionfante v’è sempre
qualche ingegno che ha in pronto lo spediente
per ogni caso possibile. Si vide ad
una delle finestre, che dalla cupola giù guardano
nella chiesa, un’ampia tenda bianca; si
corse a strapparla, e pigliata da quattro
dei combattenti ai quattro angoli opposti, veniva
tenuta ben tesa. Il figlio dell’ucciso Macassora
si levò allora di dosso la camicia e
raggruppatala, servendosene a modo di spugna,
la inzuppò in un guazzo formato dal sangue
che era colato dalle ferite di varj soldati che
giacevano uccisi quivi presso; poscia ogni
volta secondo il bisogno ribagnandola nel sangue
segnò sulla tela due grandi righe rosse
<span class="pagenum" id="Page_175">[175]</span>
a forma di due giganteschi semicerchii, che
si tagliavano nel mezzo, rappresentando così
la croce convessa che è lo stemma municipale
milanese. Levato quindi uno de’ più lunghi
e grossi pali delle travature del tetto, con
funicelle e stroppie vi attaccarono per un
lato quella tenda.
</p>

<p>
Bartolozzone intanto co’ suoi di porta Ticinese
inseguiva da vicino l’ultimo rimasuglio
de’ lanzinecchi, i quali cercavano salvare la
vita ora col combattere, or col balzare fuggendo
di tetto in tetto. Ma incalzati e spinti
da ogni parte verso l’estremità che termina
alla facciata, quando furono colà, ad onta che
opponessero la più disperata resistenza, vennero
superati, e mano mano che cadevano
disarmati o feriti, venivano presi e scagliati
inesorabilmente dall’alto; e scendeva chi a
piombo, chi capovolto, chi roteando a sfracellarsi,
orrenda vista! con rumoroso tonfo
sul suolo.
</p>

<p>
Tutte le finestre e i balconi delle case che
circondavano la piazza, tutte le aperture delle
<span class="pagenum" id="Page_176">[176]</span>
trabacche di legno, che ne ingombravano l’area
erano piene zeppe di gente di ogni età e
condizione, i cui volti sorgevano l’uno sopra
l’altro guardando ammirati, attoniti, istupiditi
quello spettacolo strano e spaventoso, e in
quella immensa moltitudine di astanti regnava
il più profondo silenzio. Solo sopra l’altana
(<i>baltresca</i>) di una casa che era in fondo alla
piazza di prospetto alla facciata del Duomo,
stava seduto un cristianone panciuto, nudo
le braccia, nudo il lardoso petto, mezzo
sbracato, e mal coperta da un piccolo berretto
rosso la calva zucca, il quale facendo
dalle risa balzare la trippa e le ganasce, battendosi
le cosce esclamava: — Ohi! Ohi! correte,
correte! che bel vedere! che gran caso!
bruciano la Spagna, e i lanzinecchi fioccano
dal Duomo.&nbsp;—
</p>

<p>
La torre intanto consumata in gran parte
alla base dalle fiamme diè uno squasso, si
spaccò e cadde ruinando. Rimase però eretto
ancora uno de’ suoi squarciati fianchi a cui
stavano uniti vari pezzi di scala. Macassora
<span class="pagenum" id="Page_177">[177]</span>
seguìto da due de’ più intrepidi vi si arrampicò,
trascinandovi sopra la tenda e conficcandone
il palo come un’antenna sul punto più
elevato; appena eretta in tal modo, al vivo soffio
dell’aria, la tela si aprì sventolando, e mostrò,
sanguinoso stendardo, l’ampia croce.
</p>

<p>
A quella vista alzossi da tutta la sottoposta
piazza un’esclamazione di meraviglia e d’applauso
così unanime, sonante, prolungata, che
fu udita e si propagò sino nelle più remote
contrade.
</p>

<p>
Ma la gioja del trionfo ebbe breve durata e
pienamente rimasero delusi, coloro che, segreti
partigiani del duca Francesco Sforza, assediato,
come dicemmo, dagli imperiali nel
castello, avevano sperato che il popolo vincitore,
sarebbesi tosto rivolto a sussidiarlo per
rimettere a lui libera e potente la signoria
della città nelle mani. Erra chi fida ne’ moti
popolari effrenatamente spinti alla strage; se
valgono a far sazie le cupide vendette, non
giovano mai a creare vigor di ragione o santità
di diritto.
</p>

<p>
<span class="pagenum" id="Page_178">[178]</span>
</p>

<p>
Al Duca ridotto allo stremo per mancamento
di vittuaglie, fu forza l’arrendersi un mese
dopo quel combattimento (24 luglio 1526).
Pattuì salva la libertà sua e de’ suoi, ed esso
uscitone, venne il castello occupato da Anton
De Leyva, coi soldati di Carlo V, a cui rimase
così interamente soggetta, ancor più
doma e sottomessa Milano.
</p>

<p>
Indarno poi l’esercito de’ collegati contro
quel monarca fece ogni prova per toglierli la
preda.
</p>

<p>
Scese il Lanoy colle lance, e i fanti francesi;
vi si adoperarono colli svizzeri ed i
papali il duca d’Urbino, il marchese di Saluzzo,
e quel Giovanni Medici, chiamato
dalle Bande nere, l’uno dei più intrepidi
condottieri italiani, che colto da un colpo di
falconetto alla giornata di Borgoforte, morì
in Mantova, pieno più che d’anni di gloria.
Tutto fu vano contro gli imperiali sempre
agevolmente reintegrati, essendo Lamagna
inesauribile sorgente d’uomini, pei quali è
premio non fatica il combattere nelle italiane
<span class="pagenum" id="Page_179">[179]</span>
contrade. Perciò lungi dal cedere essi
spazzaronsi innanzi i nimici, e fatti sicuri
inoltrarono a Roma e la presero, guidati dal
duca di Borbone che traditore al re francese
erasi dato al tedesco, e il quale lasciò la vita
innanzi le mura della sacra città.
</p>

<p>
Sorse il giorno però ch’anco l’ire e le
guerre ebbero fine. I due potenti avversari
Carlo V e Francesco I segnarono pace (in Cambrai
5 agosto 1529). Il monarca francese cesse
per sempre ogni pretensione di sua corona sulle
terre milanesi, e Carlo colmò la speme di
questi abitatori, restituendo il ducato a
Francesco II Sforza, nel dicembre dell’anno
stesso. Sgombrò così una volta l’Anton De
Leyva dalla nostra città, in cui ritornò, desiderato,
amatissimo, il Duca suo natural signore,
che faceva certi gli animi dover con libero
dominio restaurare la patria de’ lunghi mali
causati dalle protratte concussioni straniere.
Crebbe oltre ogni misura il contento e la fiducia
del popolo, quando si seppero statuite le
nozze del Duca con Cristina figlia del re di
<span class="pagenum" id="Page_180">[180]</span>
Danimarca e di Elisabetta sorella di Carlo.
Quelle nozze celebrate in Milano il 3 maggio
1534 con pompa ed esultanza indescrivibile,
continuando la successione ducale, erano pegno
della stabilità del potere e quindi della
affrancazione di queste contrade da ogni
estera dominazione avvenire. Ma ohimè! fu
troppo passaggiera la gioja e la lusinga fallace!
Il giorno 19 novembre 1535 vestiva
a bruno Milano, e dal castello al
Duomo stendevasi funeral processione; erano
le esequie del duca Francesco II Sforza,
ultimo legittimo di sua stirpe, ultimo dei
signori di Milano. Il ducato divenne una impercettibile
porzione de’ dominii di Carlo,
sui quali dicevasi mai non iscomparire il
sole.
</p>

<p>
Le infermità che avevano risparmiato Anton
De Leyva gli concessero di rientrare trionfante
in Milano, ove sedette governator generale
dello Stato, pel suo Imperatore.
</p>

<p>
Calò in quell’anno 1527 anche Odetto di
Foix, signore di Lautrec, capitanando nuova
<span class="pagenum" id="Page_181">[181]</span>
e poderosa armata di Francia. Esperto, fiero,
rapido qual fulmine prese Alessandria, Novara,
Pavia, Piacenza, e passò oltre ardente di
cogliere più famose palme nel regno di Napoli,
ove trovò morte non guerresca. La
somma delle cose per gli avversarii di Carlo V
venuta nelle mani del conte di Saint-Paul,
egli pure volse tutta l’opera sua alla grand’impresa
di snidar da Milano l’Anton De Leyva
cogli imperiali. Le sorti furono decise alla
battaglia di Landriano (21 giugno 1529),
ove si scontrarono le avverse schiere. Il De
Leyva, benchè afflitto da podagra, volle dirigere
di persona la pugna, e si fece portar
pel campo in una sedia a bracciuoli recata
a spalle. Foss’egli più maestro o più venturato,
il conte di Saint Paul ebbe la peggio,
e la rotta gli toccò sì grave che non solo rimase
ferito e prigioniero egli stesso coi due
valorosi italiani, Claudio Rangone e Gerolamo
da Castiglione, ma le sue genti, perdute
armi e salmerie, n’andarono al tutto scompigliate
e disperse. Il suolo lombardo tanto tenacemente
<span class="pagenum" id="Page_182">[182]</span>
contrastato beveva a fiotti sangue
non suo<a class="tag" id="tag27" href="#note27">[27]</a>.
</p>

<p class="pad2 center large">
FINE.
</p>

<div class="chapter">
<p>
<span class="pagenum" id="Page_183">[183]</span>
</p>

<h2 id="avventure">AVVENTURE
<span class="smaller">IN UN VIAGGIO<br>
PER<br>
LA VALDOPPIA<br>
(dal vero)</span></h2>
</div>

<div class="poem-container">
<div class="poem inl"><div class="stanza">
<p class="i01">Mi torna il giovine</p>
<p class="i02">  Tempo nel cor.</p>
<p class="i05">      <span class="smcap">Fausto.</span></p>
</div></div>
</div>

<p>
Nel liceo convitto, in cui era stato posto fanciullo,
il primo libro d’amena lettura ch’avessi
nelle mani, furono le novelle del Boccaccio,
edizione compiuta statami donata da un mio
parente ora defunto, il quale era uomo di
buona pasta, poichè ne’ giorni festivi veniva
immancabilmente a levarmi dal liceo per farmi
pranzare in sua casa, ordinando sempre si
cucinasse qualche manicaretto di particolare
mio gusto, e dopo il pranzo mi lasciava poi
<span class="pagenum" id="Page_184">[184]</span>
correre e saltellare in piena libertà pel giardino,
permettendomi eziandio di montare a bisdosso
d’un cavallaccio, docile come un montone, pel
quale io partiva sempre dalla mensa colle taschette
del giubberello colme di frusti di pane.
Del rimanente, quanto giudizio egli s’avesse a
dare le novelle del Boccaccio ad un ragazzetto
di nove anni, lascio considerare a voi. Eppure
lo udiva allora (1812) lodar forte qual uomo
<i>spregiudicato</i>, come dicevasi, non essendomi
che posteriormente accorto, che appunto gli
uomini troppo spregiudicati riescono il più delle
volte pregiudizievolissimi. Le trasposizioni al
modo latino, i vocaboli vieti e ricercati, fecero
però buona difesa al mio piccolo cervello, non
lasciandomi comprendere un jota di tutto il libro;
se non che mi servii del nome che vi lessi
di <i>Buffalmacco</i>, per farne un appellativo derisorio
a un convittore grande e grosso e manesco;
il qual soprannome avendo preso voga, mi capitarono
non poche ceffate e pugni per sua parte,
e dei <i>a pane ed acqua</i> per parte del prefetto della
camerata.
</p>

<p>
<span class="pagenum" id="Page_185">[185]</span>
</p>

<p>
Eravi nel liceo un inserviente, vecchio ex-militare,
che non sapeva parlare che di Laudon e
dei Turchi, coi quali aveva scambiato nel loro
paese qualche colpo di moschetto; esso co’ giovinetti
collegiali era tollerante, compiacentissimo,
servizievole, una specie insomma di caporale
Trim, che ben conoscerete. Quest’inserviente,
che si chiamava Carlo, di cui mi pare ancora
vedere la pelle arsiccia del volto, i capelli grigi
e corti, e il soprabito turchino speluzzato, possedeva
due volumetti, coperti d’un cartoncino
azzurrognolo, tanto laceri ed unti, quanto lo
dovevano essere, avendo fatta per anni ed anni
fida compagnia ad un povero soldato, col quale
viaggiarono sino a Temisvar e fecero ritorno in
Lombardia, sempre nella bisaccia militare, o
<i>mocciglia</i>, non uscendone che di rado per divertirlo
nelle ore di ozio dei bivacchi e delle caserme,
allorchè ne profumava le pagine dell’incenso
della pipa.
</p>

<p>
Ad onta di tutto il sudiciume, che ingialliva
e anneriva que’ due volumi, a me andavano sommamente
a genio, e li preferiva infinite volte al
<span class="pagenum" id="Page_186">[186]</span>
mio Boccaccio. Erano i viaggi di Robinson Crosuè.
Quand’io guardava rappresentato sul frontispizio
quell’uomo col berrettone acuto di pelo
di capra, col parasole da una mano e il fucile
dall’altra, passeggiare in riva al mare, quando lo
vedeva fatto compagno di Venerdì, sorgevano
in me non so quali idee di mare, d’avventure,
di solitudine, una poesia in embrione che m’ardeva
d’una curiosità indescrivibile. Proposi a
quell’antico figlio di Marte il cambio del suo Robinsone
col mio Boccaccio: tremava non l’accettasse,
e quand’egli v’accondiscese, me ne volai
co’ miei due tomi nelle mani, che quasi non capiva
in me dalla gioja, nè fu più contento Giasone
quand’ebbe conquistato il vello d’oro. Ogni
momento che poteva rubare alla grammatica del
Porretti, ed alla <i>Regia Parnassi</i>, era dedicato
al mio carissimo Robinsone il quale gettò nella
mia infantile fantasia, già a bell’apposta organizzata
ad assorbire ogni sensazione straordinaria
e vibrata, gettò, dico, una smania e quasi una
monomanìa pel viaggiare.
</p>

<p>
Allorchè, cresciuto in età, leggendo viaggi e
<span class="pagenum" id="Page_187">[187]</span>
memorie d’ogni maniera, seppi che quel libro
aveva prodotto lo stesso effetto in molti altri
uomini illustri, mi congratulai meco stesso d’essere
stato capace di sentire al pari di loro la
forza d’un simigliante eccitamento.
</p>

<p>
Ma se la lettura di Robinson Crosuè, fatta in
età fanciullesca, potè esser cagione che alcuni,
divenuti viaggiatori, toccassero i due circoli
polari, o andassero a servir di pasto ai selvaggi
della Terra, del Fuoco e della Papuasia, quanto
a me, mentre fui giovinetto, non potè spingermi
che qualche volta pedestremente da Milano sino
a Monza, a Desio o a Melegnano, o farmi errare
all’avventura per i prati ed i campi seminati di
frumento e di grano turco che fiancheggiano
il naviglio di Abbiategrasso e della Martesana.
</p>

<p>
Venne alfine per me quell’età sospirata (e la
sospiro ancora) in cui potei, come si suol dire,
allargare le ali. Da due anni era studente dell’università.
Il titolo di <i>studente</i> dona un non
so che di baldo, di fiorito, d’ornato, che accresce
la persuasione del valore di sè medesimi, così
che, avendo tante volte percorso il lastricato
<span class="pagenum" id="Page_188">[188]</span>
del portico legale, io credetti possedere criterio
sufficiente per intraprendere da solo un vero
viaggio. Al tempo delle vacanze quando mi trovai
padrone di me stesso, tratto da due buoni cavalli
sulla strada postale, avviato a Venezia, mi
sentii un piccolo Byron, un <i>Giovine Aroldo</i>.
</p>

<p>
Il mio delirio era il mare. Lo aveva tanto desiderato,
che sembrandomi troppo poca cosa la
laguna, appena entrato in Venezia mi feci condurre
al lido per vedere il mare veramente libero
e senza limiti. Ma, ho da dir la verità? al
primo guardarlo, causa forse la prevenzione, mi
fece pochissimo effetto, e mi parve fosse assai
più pittoresco e seducente allo sguardo quando
lo vedeva in teatro rappresentato sulle scene
di Sanquirico. Oh ignoranza! Però, osservato
un giorno, e due, e tre, il mio occhio comprese
alfine la vera magnificenza di quella vastità
d’acqua sì una e sì varia; e mi sentiva
poi orgoglioso, passeggiando all’ombra dell’aguglia
del nostro Duomo, d’aver veduto il mare
e di essere stato sobbalzato su per le sue
onde, e averle valicate a gonfie vele.
</p>

<p>
<span class="pagenum" id="Page_189">[189]</span>
</p>

<p>
La è curiosa! noi milanesi che siamo penisolani,
e abbiamo da ponente a una giornata
di cammino il mare mediterraneo, da levante
a due giornate l’adriatico, e che, mettendoci
a sedere in barchetto alla riva di Porta Ticinese,
potremmo andare sempre navigando
sin oltre ben anco il Monopotapa, siamo uomini
sì radicati nella nostra terra ferma, che, avuto
riguardo al numero ed alle persone che avrebbero
facoltà di farlo, si trovano ben pochi che
tra noi abbiano intrapresi de’ viaggi marittimi:
onde, se non è in difetto la mia erudizione,
toltine quelli d’alcuni missionari, manca per
la patria gloria, a compiere la serie de’ nomi famosi,
un viaggiatore di gran rinomanza. Quanto
sarebbe lusingato il nostro amor proprio, se
qualche ardito milanese di vero sangue, avesse
piantato e fatto sventolare il biscione sovra
una terra ignota d’un altro continente! ma
adesso, addio speranze! si sono già cacciati
gli altri da per tutto sulla faccia di questo
nostro globettino; si ritrovano alberghi e
caffè fin là dove nascono le aurore boreali,
<span class="pagenum" id="Page_190">[190]</span>
e vi si potrà andare tutti fra poco in battello
a vapore.
</p>

<p>
Veduta adunque la grand’acqua, volli l’anno
successivo contemplare le Alpi e toccarne la
sommità, per mirare d’appresso le ghiacciaje,
quegli eterni cristalli sì decantati.
</p>

<p>
Venuto il benedetto settembre, ecco che
colla mia valigia sulle spalle, il mio berretto di
drappo scozzese, m’avvio al Sempione. Tutto
il mondo è stato almeno sin là, ha vedute le
gallerie, ha letto l’<i>Ære Italo</i>, fece colezione,
pranzo o cena all’albergo del villaggio, servito
(allora) da amabili giovanette, e prese poi qualche
reficiamento gratuito all’ospizio. Ma pochi
saranno stati di sì bizzarro cervello, proseguendo
il viaggio, di lasciare al pari di me la
nuova strada agevole ed ampia (condotta sul
versante opposto del Sempione con dolci e
facili svolgimenti giù fino a Briga), per cacciarsi
sull’antico e dirupato sentiero, il quale,
abbandonato com’è, va a smarrirsi fra antiche
e folte selve di larici, molti de’ quali dalla
vetustà rovesciati s’accatastano qua e là, e
<span class="pagenum" id="Page_191">[191]</span>
formano barriera quasi insuperabile, incontrandosi
per ogni dove salti di torrenti e trabalzi
perigliosissimi. E allora appunto non sembravami
di essere nelle Alpi, ma mi figurava di trovarmi,
che so io, nelle selvaggie foreste del
Brasile, essendo impossibile che la mia fantasia
voglia rimanersene un istante laddove realmente
si trova, e, non badando al rischio che correva
ad ogni passo di rompermi l’osso del collo,
io mi sentiva rapito dal maraviglioso aspetto di
quella solitudine, e faceva in prosa della poesia
lamartiniana, da mandare in ruina, pubblicandola,
qualsiasi librajo.
</p>

<p>
Attraversato il Vallese, toccato il lago di
Ginevra, volli visitarne la deliziosa riviera, e
potete immaginarvi quante sentimentali esclamazioni
m’uscirono dal labbro al mirare Vevey,
e tutti i luoghi che l’appassionata immaginazione
di Rousseau fece scena al suo celebrato
romanzo amoroso; e meritarono veramente di
trovare un pittore di quella forza e delicatezza
squisita di pennello, poichè vanamente si cercherebbe
un’altra contrada ove l’amore può
<span class="pagenum" id="Page_192">[192]</span>
trovare negli aspetti di natura sì sublimi corrispondenze
con tutte le sue fantastiche fasi,
sieno esse di felicità o di disperazione.
</p>

<p>
Retrocedendo, pensai poscia di rientrare
in Italia varcando il gran san Bernardo. Avrete
letto in molti giornali la diabolica pittura che
fece Alessandro Dumas della salita a quella
montagna; è probabile, per poco che siate
dilettanti di romanzi, che l’abbiate parimenti
letta in Cooper nel suo Carnefice di Berna.
Ma l’autore dell’Antony, e il romanziere americano,
credetemelo, hanno esagerato la fatica
e i perigli di quel viaggio, per produrre un
effetto straordinario, così come in certi quadri
si rafforzano le tinte, anche contro natura,
affinchè facciano più efficace mostra di
sè all’esposizione di Brera. Non voglio sostenere
che, durante la cattiva stagione, nel
valicare quell’alpe non si corra pericolo d’essere
sepolti sotto qualche valanga, ma per sei
o sette mesi dell’anno vi si arriva alla cima
con tutta facilità e agevolezza; e conosco io
migliaja di sentieri per le valli a noi contigue,
<span class="pagenum" id="Page_193">[193]</span>
ove l’andata è assai più disastrosa e a rompicollo
che sul gran san Bernardo, e pure sono
calcate ogni dì da brigatelle di signorine dai
piedini dilicati che vi vanno a sollazzo in partite
di piacere. Ho veduto colassù, la famosa
stanza dei morti, che chiamano <i>carnajo</i>, e non
dipenderebbe che dalla mia volontà di farvene
una descrizione bellissima d’orrore, e d’innestarvi
qualche episodio drammatico, ma v’attendo
a un altro varco.
</p>

<p>
Lasciato l’ospizio, e quegli ottimi Padri, giù
corsi a Saint-Remy, e la sera era di già nella
città d’Aosta. Alla mattina successiva, desto per
tempo, mi recai a visitare la torre del Lebbroso
e le stupende antichità romane. Mi parve strano
che, per ammirare i resti d’un anfiteatro, fossi
costretto d’entrare dalla casa d’un contadino in
un rustico cortiletto, ove, mentre immobile contemplando
un alto pezzo d’antica muraglia rifabbricava
nella mia immaginativa quel circo,
commettendone le gradinate al podio ed agli
spalti, e su vi vedeva i togati patrizii, le gemmate
matrone; il popolo romoreggiante, e mi
<span class="pagenum" id="Page_194">[194]</span>
pareva udire il ragghio de’ lioni e l’urlo delle pantere
chiuse nelle carceri, o vedere i gladiatori
scannarsi fra i fischi o gli applausi degli umanissimi
spettatori, una frotta di polli e di pulcini
beccava sulle punte de’ miei stivali de’ granelli di
miglio che si erano appiccicati nel transito della
villereccia cucina, e mai più s’immaginavano le
innocenti bestiuole che dovessero quel piccolo
reficiamento ad Ottaviano Augusto, ed al mio
maestro di storia.
</p>

<p>
Mi lasciai alle spalle anche la città d’Aosta;
e proseguiva il mio cammino giù per la valle
fiancheggiando la Dora. Lungo la strada mi sovvien
che entrato in una picciola osteria a prender
fiato, in un paesello chiamato, se pur non
erro, Chambave, vi bevetti un eccellentissimo
vino moscato, il quale si spreme da grappoli
che maturano sovra apriche collinette che
s’alzano ivi d’appresso; e se vi dico io ch’era
prelibatissimo, io che rare volte ho potuto mirare
sino al fondo del bicchiere per ritrovarvi la
verità, me lo dovete credere. Registrate adunque
questa notizia nel vostro <i>Memoranda</i>,
<span class="pagenum" id="Page_195">[195]</span>
poichè potrebbe essere di qualche peso (so quel
che dico a certi miei lettori) nel determinarvi
un giorno ad intraprendere un viaggio per contemplare
i monumenti romani della città di
Aosta.
</p>

<p>
Aveva fatta promessa, anzi partire da Milano,
di recarmi al ritorno dalla mia gita sul
lago Maggiore; e m’era sì gradita l’aspettativa
di villeggiare colà che oramai il viaggio mi tediava,
e non desiderava che l’istante di quivi
giungere fra una diletta comitiva. Ad accorciare
il cammino pensai dunque che la via più
breve per me (tralasciando di recarmi sino ad
Ivrea, e di là per Biella o per Novara al lago)
si era di valicare i monti che dividono la Val
d’Aosta dalla Val Sesia, e discendere a Varallo
da dove la strada per Romagnano e Borgomanero
mette capo ad Arona.
</p>

<p>
Trapassata quindi la pittoresca terra di Chatillon,
lasciai le sponde della Dora, e presi cammino
su per la montagna. Fatto buon tratto di
via, e giunto a bell’altezza sul dorso del monte,
me ne stava assiso sovra un sasso a guardar giù
<span class="pagenum" id="Page_196">[196]</span>
la sottoposta valle, la quale di là si presentava
a’ miei occhi pressochè in tutta la sua estensione,
e m’immaginava di vedervi sfilare i molti
eserciti che in diversi tempi vi transitarono, calando
per la stessa via ch’aveva fatta io stesso.
Da Annibale, anzi dai Celto Galli in poi, quanti
guerrieri o armati di clave, e coperti di pelli,
o colla lorica e la lancia, o colla pesante armatura
del medio evo, o col fucile e gli spallini,
passarono là giù per venire in Italia! e a far
che?... a farsi ammazzare la maggior parte
senza cavarne mai alcun buon costrutto. Ma io
veramente allora non pensava a ciò, altro non
mi rappresentava che l’effetto pittoresco delle
variate file di quelle soldatesche sparse lungo
la valle, coi cavalli, i carri e i loro bellici
strumenti. Oh! se avessi avuta l’abilità di quel
bravo marchese, che dipinse quest’anno con
tanta fantasia la rocca adamantina da cui scende
il mago sull’ipogrifo a pugnare con Bradamante,
mi pare che avrei fatto un quadro di
genere da fare stordire gli amatori. Ma, che
volete? io non ho potuto riuscire a far altro
<span class="pagenum" id="Page_197">[197]</span>
mai in pittura, che degli ometti sui libri di
scuola.
</p>

<p>
Mentre era là vidi salire pel sentiero, e
venire alla mia volta, due bei contadinelli,
l’uno de’ quali s’aveva qualche cosa sulle spalle:
conobbi ch’erano pellegrini al pari di me.
Allorchè mi furono vicini m’alzai, per proseguire
con esso loro la via. Avevano entrambi
fisonomia dolce, ma spezialmente
l’un d’essi, biondo di capelli e con occhi
azzurri, mostrava una tale finezza di lineamenti,
che l’avresti detto una fanciulla travestita.
Chiesi loro d’onde venissero, e dove
si recassero, e mi risposero in francese ch’erano
savojardi, ch’erano stati a Torino e si recavano
a Gressoney, presso un loro parente.
Ciò ch’aveva sulle spalle l’un d’essi era una
cassetta sostenuta da una cinghia di pelle, e mi
disse che vi stavano rinchiuse due marmottine,
che sono le bestiuole che ognun conosce, le
quali andavano facendo vedere per le piazze,
suonando la ribeca, ch’era lo stromento portato
dall’altro, e ciò per buscarsi qualche soldo
<span class="pagenum" id="Page_198">[198]</span>
onde campar la vita. Domandai loro che cosa
avessero guadagnato, mi risposero che in un
mese ch’erano stati a Torino avevano potuto
mettere a parte quindici franchi, coi quali contavano
di recarsi nell’inverno in Francia, passando
poi nella primavera a Gand nel Belgio,
ove era il loro padre col quale esercitavano
il mestiere di <i>ramoneur</i>.
</p>

<p>
Mi sentii toccare il cuore pensando che quel
bel fanciulletto dalla pelle sì dilicata, e con
quello sguardo tanto dolce, dovesse arrampicarsi
su per le gole dei cammini ad imbrattarsi
di fuliggine e col pericolo di spezzarsi un braccio
od una gamba. Invocai che qualche pietosa
padrona di casa, commossa dalla simpatica
fisonomia del bello spazzacamino, gli procacciasse
modo di guadagnarsi la vita con
mezzi meno sucidi e perigliosi. Superata la
montagna, discendemmo insieme dal lato opposto
a Gressoney, ove separandoci, augurando
ad essi ogni fortuna, feci diventar sedici i loro
quindici franchi.
</p>

<p>
Io passai la notte a Gressoney. Oh, se
<span class="pagenum" id="Page_199">[199]</span>
vedeste che singolare paesetto è desso mai!
giace in fondo ad una valle che ha la forma
d’imbuto, e vi sta queto, isolato da tutto il
mondo, presso un torrentello che move il suo
mulino, e in cui abbevera le sue mandre. Durante
il tempo delle nevi non è possibile nè
di andarvi, nè di partirne; onde per alcuni
mesi quegli abitanti vi rimangono così separati
dal resto dei viventi, come se fossero nella
Groenlandia o nella Lapponia. Se vedeste che
zoccoli che portano le donne; e che pannilani
verdi e rossi dello spessore di tavole di noce,
ma hanno certe guancie pienotte e una solidità
di contorni che si confanno a meraviglia
con que’ vestimenti. La pace del luogo, la prosperità
degli abitanti, mi fece spesse volte tornare
col pensiero a Gressoney, e avrei voluto
in certi bruschi momenti di mia vita esservi
nato, e non aver mai superata la cerchia de’
monti che lo racchiudono: non avrei forse potuto
sentirvi egualmente le impressioni della
natura e dell’amore, fonti inesauribili di felicità
nella vita?
</p>

<p>
<span class="pagenum" id="Page_200">[200]</span>
</p>

<p>
Al dì seguente, essendo già alto il sole, abbandonai
quel romito villaggio, e ricominciai
a salire la montagna opposta a quella dalla
quale vi era venuto.
</p>

<p>
Oltrepassato un altro monte discesi a Saint-Jean,
altro paesello più ameno fra quell’Alpi,
e di là non mi rimaneva che a superare l’ultima
giogaia della Valdoppia per essere in
Valsesia.
</p>

<p>
Non mi sentiva punto stanco, era spinto
dalla brama di giungere presto alla mia meta,
ove m’attendevano piacevolezze d’ogni genere,
quindi rifocillatomi abbondantemente, concessemi
un pajo d’ore di riposo, e prese tutte
quelle notizie intorno alla via che l’oste a
malincuore volle somministrarmi, attribuendo io
a sola sua cupidigia il consiglio che ripetevami
di fermarmi colà quella notte e non mi porre
in via di quell’ora, che era già verso il declinare
del giorno, mi strinsi alle spalle le cinghie
della valigia, e, impugnato il mio bastone,
me ne andai pel mio cammino.
</p>

<p>
Il sentiero s’arrampicava pel fianco del
<span class="pagenum" id="Page_201">[201]</span>
monte, fra boschi e cespugli: era assai erta,
anzi quasi perpendicolare la via: pur salendo
con buona lena, in poco d’ora mi trovai molto
elevato dal fondo della valle, ove vedeva rosseggiare
il paesetto di Saint Jean ad un raggio
obbliquo che gl’inviava il sole dalla sommità
dell’opposto monte dietro cui stava per
celarsi; e vedeva pure luccicare il torrente
che serpeggiava per la valle, ed era quell’acqua
stessa che romoreggiando balzava giù
dal monte sulla costa del quale io m’innalzava.
</p>

<p>
Mi avevano detto che la salita voleva un’ora
circa; ma io non aveva calcolato che le mie
gambe non erano quelle d’un montanaro, e
che se que’ del paese v’impiegavano un’ora,
io non avrei potuto a meno di consumarvi
doppio spazio di tempo. E così fu. Il sole, già
tutto nascosto dietro gli opposti dossi, mandava
appena un ultimo rossore sulle cime più
elevate che mi stavano sul capo, ed io m’arrampicava
ancora su per l’erta, e sentiva che
le gambe scemavano di vigore ad ogni passo,
<span class="pagenum" id="Page_202">[202]</span>
e un’ansa affannosa mi toglieva quasi il respiro.
Dopo la salita esser vi doveva uno spianato,
inoltrandomi pel quale doveva poi giungere
ai casali componenti il paesetto detto La
Montà; ivi contava passare la notte, per esser
pronto al mattino a discendere pel versante
opposto in Valsesia al paese di Riva, da dove
avrei potuto ancora arrivare la sera sino a
Varallo.
</p>

<p>
Fatto è ch’io giunsi al margine di quel benedetto
spianato, e cessai di salire quand’erasi
già quasi fatto interamente oscuro, e sdrajatomi
sull’erba, per prender fiato, mi giunse
all’orecchio debolissimo il suono de’ tocchi dell’avemmaria
del paesetto di Saint-Jean. Provai
allora un po’ di pentimento di non aver voluto
cedere ai consigli dell’oste, poichè per
giungere a La Montà non rimanevami da far
meno d’un’altra buon’ora di cammino, e chi
sa qual cammino! Feci però cuore a me stesso,
anzi gioii meco medesimo, e mi congratulai
di trovarmi una volta nella condizione di tanti
viaggiatori, le cui avventure aveva lette con
<span class="pagenum" id="Page_203">[203]</span>
sì vivo trasporto di curiosità. Che di meglio
infatti per un giovine di venticinque anni, di
testa romantica (così si suol dire), che ha costume
la sera di passeggiare le strade ben illuminate
e lastricate della capitale, vedersi solo
fra le tenebre, errante pei boschi alla sommità
delle Alpi, colla probabilità di scontrarsi
nel genio delle ghiacciaje che sotto forma d’un
orso venisse a divorarlo, senz’altra speranza
di vendetta che di far urlare quell’animale
nelle sue rupi un mese intero, per le punture
che gli avrebbe cagionate entro le sue
viscere il cervello, intingolo indigeribile formato
col deposito d’ogni specie d’idee letterarie,
metafisiche, poetiche e legali?
</p>

<p>
Questo pensiero m’aveva fatto sorridere tra
me stesso, avanzandomi per l’incerta traccia
del sentiero, quando ad un tratto vedo un
chiarore che subito scompare, e appena ebbi
campo di rivolgere la testa ch’udii rumoreggiare
il tuono. Fermandomi a guardare indietro,
scôrsi nubi nerissime che s’erano avanzate
alle mie spalle, e che, venendo da verso
<span class="pagenum" id="Page_204">[204]</span>
la valle di Saint-Jean, andavano nascondendo
sul mio capo la volta del cielo. Che gusto
m’avessi lo lascio immaginare a voi. Io camminava
in una pianura, che, per quanto poteva
rilevare, era come una vasta prateria,
sparsa qua e là d’alberi radi. Tratto tratto
però mi sentiva sotto i piedi il nudo macigno.
Facendosi sempre più dense le tenebre, io
non iscorgeva il sentiero che al bagliore dei
lampi che si succedevano quasi incessantemente.
Cominciarono i soffj del vento, e il tuono echeggiava
arrotolandosi fra quelle teste di montagne.
Vi dico da vero che principiai a non
aver più nessun piacere di trovarmi in quell’ignota
solitudine con un tempo spaventoso
di quella fatta. Sperava, ad ogni passo che
m’inoltrava, di trovarmi nel desiderato paese
di La Montà, o di scorgere almeno qualche
lumicino che annunziasse una capanna, fosse
stata anche l’abitazione delle streghe, dei briganti,
o dei falsi monetarj: ma non vedeva
niente, altro che la corona delle rupi che circondavano
quel piano, che si mostravano più
<span class="pagenum" id="Page_205">[205]</span>
nere ancora del nerissimo cielo. Un romore,
uno scroscio grandissimo accompagnato da un
sibilo spaventoso di vento, veniva avanzandosi
precipitoso, e vedeva al chiarore dei lampi le
chiome degli alberi flettersi ed alzarsi rapidissimamente.
Ad un tratto fui inondato dalla
pioggia, e, quasi al tempo stesso, ciò che mi
diede più paura, fu di sentire che i miei piedi
diguazzavano nell’acqua sino alla caviglia, per
cui credetti d’essere entrato inavvertentemente
in qualche stagno o fondo paludoso. Di sentiero
non eravi più insegna. Rimasi un momento
immobile, e mi credetti perduto: ma
al luccicare della saetta, avendo veduto che
il terreno a man manca si rialzava, mossi i
passi da quella parte, e infatti in due o tre
minuti mi sentii fuori del guado, e compresi
che andava ascendendo. — Meno male (dissi
fra me), il pericolo d’affogarmi sembra passato. — Ma
la pioggia e il vento incalzavano
con tal violenza, ch’io dovetti appoggiarmi ad
una pianta per sostenermi in piedi. — La scena
è più teatrale che in un ballo di Viganò
<span class="pagenum" id="Page_206">[206]</span>
(diceva in me stesso), ma minaccia d’andare
troppo in lungo, e se dovessi starmene qui
tutta notte sotto questo diluvio coll’aquilone
che spira, mi prendo tale un malanno che
non rientro mai più in velocifero da porta
Tanaglia.&nbsp;—
</p>

<p>
Mentre io era colà in una posizione così
critica, guardando attentamente ad ogni gettata
di luce intorno a me, mi venne veduto,
non molto all’insù dal posto ove mi trovava,
un piccolo edificio coperto di paglia, un tugurio.
Mi sentii rinascere, e tosto mi diressi
a quella volta. Pervenutovi, m’accorsi ch’era
una capannetta deserta, uno di que’ casolari
ove alloggiano i pastori quando conducono alle
alpi le mandre, e che partendo abbandonano.
Alla porta s’ascendeva per alcuni gradini; ne
mancava l’imposta e dentro appariva vuoto
ed oscuro. Salii tosto quella scomposta scaletta,
e giunto al limitare tastando col bastone,
e sentendo che il pavimento era più
basso, prima di discendervi per entro vi feci
rimbombare la mia voce, porgendo l’orecchio,
<span class="pagenum" id="Page_207">[207]</span>
per udire se mai cosa alcuna vi si rimovesse,
poichè v’era pericolo vi fosse rifuggita qualche
fiera.
</p>

<p>
Non udendo alito balzai giù dalla porta nell’interno,
e m’accorsi con mio sommo contento
che v’era sull’impalcato un bel letto di
foglie. Staccai dalle spalle la mia valigia, mi
tolsi l’abito tutto molle d’addosso, mi soffregai
per asciugarmi alla meglio, ringraziai la
provvidenza, e me le raccomandai: indi stesi
tutta la mia stanchissima persona su quelle
foglie, che mi sembrarono uno strato di morbide
piume, e provai quel sentimento di felicità,
che m’immagino debba sorgere in cuore
a chi afferra il lido campando dal naufragio.
</p>

<p>
Descrivervi quali pensieri mi passassero per
la mente sarebbe impossibile cosa: quello ch’è
certo si è che m’addormentai pensando a chi
pensava a me, e che forse vaneggiava amorosamente
alle melodie d’una gaja serenata,
senza pur dubitare ove diavolo mai si trovasse
il suo Trovatore. E tanto più che l’ultima
sera nel darmi l’addio di partenza,
<span class="pagenum" id="Page_208">[208]</span>
conoscendo l’indole mia arrischiata, m’aveva
fatta calda preghiera, di non espormi a inutili
perigli, e di non mettere a repentaglio una
<i>vita troppo cara</i>. — Che belle paroline, eh? — Ma,
e chi non le ha udite all’età di venticinque
anni? — Pure, onde gustarle completamente,
bisogna credersi esseri privilegiati, e
tale io mi riputava allora in buona fede: onde ricordava
quell’affettuosa espressione coll’accompagnamento
d’una voce commossa, d’uno
sguardo pieno di soavità e di sentimento, vedeva
quelle forme gentili, quella bianca mano
che mi salutava ancora dal balcone, e tutto ciò
mi mandava un miele per le vene, mi faceva
più beato d’un re, benchè perduto là sull’alpi
tutto solo, e sdrajato sovra aride foglie in un
deserto tugurio; e credo che gli spiriti ilari
che si esalavano da me, mi servissero di riparo
contro l’influenza funerea che stagnava
sotto quella volta.
</p>

<p>
Non so quanto dormissi, ma mi svegliai che
fitta era ancora l’oscurità, però cessati i lampi,
i tuoni, il vento e la pioggia. Stirai le membra,
<span class="pagenum" id="Page_209">[209]</span>
e mi sentii assalito da un brivido di freddo;
volendo addormentarmi di nuovo, allungai un
braccio per internarlo nelle foglie, onde averne
calore, e nel così fare urtai in qualche cosa,
che toccando sentii essere una valigia. Mi pareva
d’aver collocata la mia dall’altra parte,
e subito mossi l’altro braccio per accertarmene,
e infatti sento che la mia valigia è
colà! — «Gran Dio! due valigie! qui v’è
alcun altro; dissi tra me, traendo a stento
per la sorpresa il respiro. Ma tosto mi animo,
e grido: — Ohe! ohe! chi c’è qui. — Nessuna
risposta: mi rialzo, porgo attentissimo l’orecchio,
non odo fiato, non odo respiro, era un
silenzio profondo, non interrotto che dal cader
lento delle goccie che stillavano dalla paglia
del tetto. Mi metto a frugare a tentoni per
le foglie, allungando anche i piedi, e urto con
questi in due altri piedi, che sembravano rivestiti
di grosse scarpe. Li premo con forza,
ma non ne segue alcun effetto. Mi do a cercare
colle mani e sento un braccio rivestito
di panno — lo scuoto — niente — Che
<span class="pagenum" id="Page_210">[210]</span>
affare è questo? — dissi tra me preso da spavento,
e diressi la mano ove doveva essere
il volto, e l’abbassai — misericordia! — le
mie dita s’inforcano nelle caverne delle ossa
nasali d’un teschio umano, che si scompone
a pezzetti — misericordia! — chi m’avesse
fatto un salasso non ne avrebbe cavata goccia
di sangue: rimasi più morto che vivo.
</p>

<p>
Ebbi appena il vigore di balzar fuori di
là lasciando nel casolare, abito, valigia e berretto,
e non trassi il respiro che vedendomi
all’aria aperta. Sedetti sui scalini della capanna,
col capo in mano, lasciando si calmasse la terribile
palpitazione di cuore che mi aveva assalito.
Alzai poscia gli occhi al cielo: era sereno
e stellato: da levante veniva un venticello
foriero dell’aurora; il suo fiato per me
fu un balsamo, e più di tutto alcune voci che
udii, e mi sembravano di persone che fossero
sul sentiero da me percorso la sera. Mi posi
a gridare chiamando; mi fu risposto; io continuai
a gridare e sentii ch’alcuni uomini venivano
alla volta. Quando li vidi da vicino,
<span class="pagenum" id="Page_211">[211]</span>
narrai loro la mia trista ventura, ed essi tosto,
tratta l’esca, il ferro e la pietra focaja, accesero
una piccola lucerna, ch’un d’essi trasse
da una bisaccia che recava ad armacollo; e
ravvisai in essi tre cacciatori da camosci.
</p>

<p>
Penetrammo tutti insieme in quella capanna,
e si vide, pressochè tutto coperto dalle foglie,
un uomo, dirò meglio uno scheletro, rivestito
d’abiti militari. Mi dissero che doveva essere
qualche sgraziato disertore sorpreso là su da
un male violento, il quale trattosi in quella
capanna vi morì senza soccorsi: avvenimento
accaduto, almeno da due mesi in addietro.
</p>

<p>
Ritrovata la valigia di lui fu slacciata e vi
si rinvennero per entro alcuni pochi oggetti
di vestimento, e un portafoglio. Questo pure
venne aperto, e vi si vide una carta d’iscrizione
militare su cui leggemmo — <i>Gaudenzio
D...., d’anni ventinove, nativo di, ecc.</i> — con
tutti gli altri consueti connotati personali
che lo indicavano per un giovine ch’essere
doveva d’assai bello aspetto. Nel portafoglio
vi erano pure due lettere, ed una picciola
<span class="pagenum" id="Page_212">[212]</span>
busta di seta verde da cui levammo una cartolina,
la quale era circondata per più giri da
un sol capello biondo, le cui estremità erano
rattenute da un po’ di cera. Una di queste
lettere era suggellata e mancava d’indirizzo.
L’altra portava nella direzione il nome del
soldato colla mansione a Saluzzo; questa, essendo
aperta, noi la spiegammo e vedemmo
essere del curato del suo paese che gli scriveva
in nome di sua madre. Vi si parlava di
nozze di persone conoscenti, e della spedizione
che veniva fatta a lui d’una picciola
somma di danaro: non vi si leggeva altro, nè
trovammo cosa alcuna di più, che ci potesse
rischiarare intorno a quell’individuo ed al funesto
suo destino.
</p>

<p>
Uno di que’ cacciatori, il  più attempato,
disse ch’egli era fratello del sindaco di Saint-Jean,
e che avrebbe dato avvertimento onde
que’ resti umani venissero sepolti, e fosse partecipata
notizia del fatto all’autorità superiore.
</p>

<p>
Io rimasi compreso da tanta pietà per quell’infelice,
e al tempo stesso da tale orrore e
<span class="pagenum" id="Page_213">[213]</span>
ribrezzo d’aver avuto un simile compagno di
letto, che non aveva quasi più vigore da riprendere
i miei arnesi.
</p>

<p>
Alla fin fine ajutato da que’ cacciatori mi
rivestii, e mi rimisi, accompagnato da loro,
in viaggio; ma quello scheletro mi opprimeva
l’immaginazione, mi disperava. Mano mano
però che si spandeva la luce mattinale, si
andava scemando anche lo squallore della mia
mente, e veniva a poco a poco riconoscendo
me stesso. Quando alfine m’affacciai dal vertice
del monte all’ampia vallata, e vidi le
nebbie candide e natanti volare in fuga innanzi
al sole che mi sorgeva luminoso di fronte,
ogni mia tristezza si dissipò, ed altro non mi
parve quel caso che una romanzesca ventura.
</p>

<p class="pad2 center large">
FINE.
</p>

<div class="somm">
<p>
<span class="pagenum" id="Page_215">[215]</span>
</p>

<h2><a id="indice" href="#indfront">
INDICE</a></h2>

<table class="indice">
 <tr>
  <td><span class="smcap">Milano nell’anno 305 dell’era</span></td> <td class="pag"><a href="#milano">pag. 1</a></td>
 </tr>
 <tr>
  <td><span class="smcap">Un Episodio dell’assedio del Barbarossa</span></td> <td class="pag"><a href="#barbarossa">18</a></td>
 </tr>
 <tr>
  <td><span class="smcap">I Guelfi dell’Imagna o il Castello di Clanezzo</span></td> <td class="pag"><a href="#imagna">39</a></td>
 </tr>
 <tr>
  <td><span class="smcap">Edemondo ed Adelasia o la Torre di Gombito</span></td> <td class="pag"><a href="#edemondo">87</a></td>
 </tr>
 <tr>
  <td><span class="smcap">La Biscia Amorosa</span></td> <td class="pag"><a href="#biscia">121</a></td>
 </tr>
 <tr>
  <td><span class="smcap">Campo di Battaglia sul Duomo di Milano</span></td> <td class="pag"><a href="#duomo">161</a></td>
 </tr>
 <tr>
  <td><span class="smcap">Avventure in un Viaggio per la Valdoppia</span></td> <td class="pag"><a href="#avventure">183</a></td>
 </tr>
</table>

<p class="pad2 center">
<i>La presente Edizione è sotto la tutela
delle Leggi.</i>
</p>
<hr>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>Poco lungi dal luogo ov’è la chiesa di S. Giorgio
in <i>Palazzo</i>.</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>Alla Maddalena al <i>Cerchio</i>.</p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>In vicinanza di porta Vercellina che aprivasi
ove ora è situata santa Maria alla <i>Porta</i>.</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>Il nostro paese era anticamente tutto sparso
di laghi, che il tempo e l’opera dell’uomo asciugarono.
Il lago Gerundio stendevasi nelle vicinanze del
sito ove vi ha presentemente Cassano; il lago Eghezzone
era tra Lodi e Crema, e serbasi ancora memoria
dell’isola Fulcheria, che esisteva in quel lago.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>Nella contrada di tal nome ove fu eretta a
quella santa una chiesa, sul luogo appunto ove i
primi cristiani avevano celato il suo corpo.</p>
</div>

<div class="footnote" id="note6">
<p><span class="label"><a href="#tag6">6</a>.&#160;&#160;</span>Lungo la corsia de’ Servi, dove fu eretta poi la
chiesa di s. Paolo.</p>
</div>

<div class="footnote" id="note7">
<p><span class="label"><a href="#tag7">7</a>.&#160;&#160;</span>Stava ove trovasi ora s. Vittore <i>al teatro</i>.</p>
</div>

<div class="footnote" id="note8">
<p><span class="label"><a href="#tag8">8</a>.&#160;&#160;</span>Ne serbò il nome l’attuale <i>Verzaro</i>.</p>
</div>

<div class="footnote" id="note9">
<p><span class="label"><a href="#tag9">9</a>.&#160;&#160;</span>Sorgeva sulla via romana presso al luogo in
cui a’ nostri giorni fu costruito il teatro Carcano.</p>
</div>

<div class="footnote" id="note10">
<p><span class="label"><a href="#tag10">10</a>.&#160;&#160;</span>Era al Carrobbio.</p>
</div>

<div class="footnote" id="note11">
<p><span class="label"><a href="#tag11">11</a>.&#160;&#160;</span>Quelle che trovansi tuttavia avanti la chiesa
di s. Lorenzo.</p>
</div>

<div class="footnote" id="note12">
<p><span class="label"><a href="#tag12">12</a>.&#160;&#160;</span>Renza, od Orientale ch’era al Leone presso
s. Babila.</p>
</div>

<div class="footnote" id="note13">
<p><span class="label"><a href="#tag13">13</a>.&#160;&#160;</span>A s. Giovanni alle Quattro Faccie.</p>
</div>

<div class="footnote" id="note14">
<p><span class="label"><a href="#tag14">14</a>.&#160;&#160;</span>Alla Zecca vecchia.</p>
</div>

<div class="footnote" id="note15">
<p><span class="label"><a href="#tag15">15</a>.&#160;&#160;</span>Nell’anno 539.</p>
</div>

<div class="footnote" id="note16">
<p><span class="label"><a href="#tag16">16</a>.&#160;&#160;</span>Salì alla cattedra arcivescovile nell’anno 863
e morì nel 881.</p>
</div>

<div class="footnote" id="note17">
<p><span class="label"><a href="#tag17">17</a>.&#160;&#160;</span>Ne serba il nome il Palazzo che sorge in quella
località.</p>
</div>

<div class="footnote" id="note18">
<p><span class="label"><a href="#tag18">18</a>.&#160;&#160;</span>Personaggio storico. Vedi il <i>Corio</i>.</p>
</div>

<div class="footnote" id="note19">
<p><span class="label"><a href="#tag19">19</a>.&#160;&#160;</span>Avevasi sospetto, e il fatto lo accertò che il
conte Guido Biandrate tradisse i Milanesi favorendo
l’imperatore Federigo, di cui passò poscia nel campo.
Crediamo però che nessuno avesse pensato a lui nella
giornata del 20 aprile 1814.</p>
</div>

<div class="footnote" id="note20">
<p><span class="label"><a href="#tag20">20</a>.&#160;&#160;</span>Nel 26 marzo 1162.</p>
</div>

<div class="footnote" id="note21">
<p><span class="label"><a href="#tag21">21</a>.&#160;&#160;</span>Era il mese di marzo dell’anno 1373.</p>
</div>

<div class="footnote" id="note22">
<p><span class="label"><a href="#tag22">22</a>.&#160;&#160;</span>I fedeli lo riedificarono poscia più vasto e magnifico.</p>
</div>

<div class="footnote" id="note23">
<p><span class="label"><a href="#tag23">23</a>.&#160;&#160;</span>È desunta da una cronaca latina di quella Valle
al capo ove si legge: <i>Die XX martii fuit interfectus
Bertramus Dalmasanus dominus Clanetii super pontem
de Clanetio per homines Guelphos Vallis Himaniæ,
etc.</i>
</p>

<p>
Nel secolo seguente i valligiani della Brembilla continuarono
a commettere sui vicini paesi le più crudeli
rappresaglie. Stanco il veneto governo (di cui divenne
poi suddita tutta la terra bergamasca) delle loro sfrenate
scelleratezze, faceva imprigionare diciotto capi,
ordinava che fossero smantellati tutti i villaggi della
Brembilla, ed il sole del giorno settimo dell’anno 1443
più non illuminava di quella popolosa vallata che le
immense ruine.</p>
</div>

<div class="footnote" id="note24">
<p><span class="label"><a href="#tag24">24</a>.&#160;&#160;</span>Ora de’ Moroni.</p>
</div>

<div class="footnote" id="note25">
<p><span class="label"><a href="#tag25">25</a>.&#160;&#160;</span>Quel bosco, contiguo al sobborgo detto degli
Ortolani, era il solito convegno dei duellanti dell’epoca.
Il convento che dava nome al bosco, esiste
tuttavia, e venne ai nostri giorni da privata beneficenza
cangiato provvisoriamente in ospitale di donne,
che s’intitola delle <i>Fate-bene-sorelle</i>, a similitudine
di quello per gli uomini assistito dai Regolari di san
Giovanni di Dio.</p>
</div>

<div class="footnote" id="note26">
<p><span class="label"><a href="#tag26">26</a>.&#160;&#160;</span>Vale a dire due ore prima dell’avemaria della
sera, essendo allora ignota la partizione della giornata
secondo il sistema francese or fatto universale.</p>
</div>

<div class="footnote" id="note27">
<p><span class="label"><a href="#tag27">27</a>.&#160;&#160;</span>L’unita incisione che rappresenta la battaglia
di Landriano, è tratta dal quadro del valente Sala,
rapito sì immaturamente all’onore dell’arte. Esiste
tal dipinto presso i conti Cicogna, uno de’ cui antenati
prese parte a quella battaglia, ed è il guerriero
rappresentato in atto di parlar col De Leyva.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
